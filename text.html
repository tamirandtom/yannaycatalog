<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" class="loading">
<head>
 <meta name="generator" content="Instantblueprint.com - Create a web project framework in seconds." />
 <meta http-equiv="Content-Type" content="text/html; charset=utf-8"  />
  <title>Davidyannay</title>
 <meta name="description" content="Add your sites description here" />
 <meta name="keywords" content="Add,your,site,keywords,here" />
<link rel="apple-touch-icon" sizes="57x57" href="/apple-icon-57x57.png">
<link rel="apple-touch-icon" sizes="60x60" href="/apple-icon-60x60.png">
<link rel="apple-touch-icon" sizes="72x72" href="/apple-icon-72x72.png">
<link rel="apple-touch-icon" sizes="76x76" href="/apple-icon-76x76.png">
<link rel="apple-touch-icon" sizes="114x114" href="/apple-icon-114x114.png">
<link rel="apple-touch-icon" sizes="120x120" href="/apple-icon-120x120.png">
<link rel="apple-touch-icon" sizes="144x144" href="/apple-icon-144x144.png">
<link rel="apple-touch-icon" sizes="152x152" href="/apple-icon-152x152.png">
<link rel="apple-touch-icon" sizes="180x180" href="/apple-icon-180x180.png">
<link rel="icon" type="image/png" sizes="192x192"  href="/android-icon-192x192.png">
<link rel="icon" type="image/png" sizes="32x32" href="/favicon-32x32.png">
<link rel="icon" type="image/png" sizes="96x96" href="/favicon-96x96.png">
<link rel="icon" type="image/png" sizes="16x16" href="/favicon-16x16.png">
<link rel="manifest" href="/manifest.json">
<meta name="msapplication-TileColor" content="#ffffff">
<meta name="msapplication-TileImage" content="/ms-icon-144x144.png">
<meta name="theme-color" content="#ffffff">
  <link rel="stylesheet" type="text/css" href="css/print.css" media="print" />
  <link rel="stylesheet" type="text/css" href="css/reset.css" media="screen" />
  <link rel="stylesheet" type="text/css" href="css/style.css" media="screen" />
<script src="http://code.jquery.com/jquery.min.js"></script>
<script type="text/javascript" src="js/jquery.scrollTo.min.js"></script>
<script type="text/javascript" src="js/isotope.pkgd.min.js"></script>
<script type="text/javascript" src="js/imagesloaded.pkgd.min.js"></script>
<script type="text/javascript" src="js/noframework.waypoints.min.js"></script>
<script type="text/javascript" src="js/functions.js"></script>
</head>
<body>
  <div id='secnav'  class='hidden'></div>
<div id='toclink' class='hidden'>
  <a class='tocscroll super' target='#gototop'> דוד ינאי:אדריכלות וגנטיקה</a><br>
  <a class='tocscroll super' target='#toc-div'>תוכן עניינים</a><br>
  <a class='tocscroll super' target='#proj1-txt'>שנות ה־50 / 60</a><br>
  <a class='tocscroll super' target='#proj10-txt'>שנות ה־70 / 80</a><br>
  <a class='tocscroll super' target='#proj31-txt'>שנות ה־90 / 2000</a><br>
  <a class='tocscroll super' target='#art1'>האבולוציה של דוד ינאי</a><br>
  <a class='tocscroll super' target='#art2'>החיפוש אחר השיטה</a><br>
  <a class='tocscroll super' target='#art3'>דוד ינאי – פרופיל מקצועי־ערכי</a><br>
  <a class='tocscroll super' target='#art4'>מרכיבי היסוד של התכן הפיזי־אדריכלי</a><br>
</div>

<div id="fr" >
	
	
    <div class='maintitle1' id='gototop'><span class='super'>דוד ינאי:</span><br> <span class='maintitle2'>אדריכלות<br> וגנטיקה</span></div>
     <div class='maintitle1eng'><div style='display:inline-block; width:2vh;'></div><span class='super'>David Yannay:</span><br><span class='maintitle2eng'>Archi—<br>tecture &<br>Genetics</span></div>
    <div id='coverpage'><img src='images/tamb.png'><br><b>מוזיאון תל־אביב,</b> הארכיון הישראלי לאדריכלות ע"ש דוד עזריאלי <br>יום שישי 24 אוקטובר 2014 — יום שלישי 21 אפריל 2015</div>

<div class='in-text-toc' id='toc-div'>

</div>

<p id='intro1'>התערוכה <b>"דוד ינאי: אדריכלות וגנטיקה"</b> והקטלוג המלווה אותה מציגים את גוף עבודותיו של דוד ינאי מתחילת הקריירה האדריכלית שלו, בראשית שנות ה־60 למאה ה־20, ועד מותו הפתאומי ב־2006. למן ראשית דרכו כאדריכל, כבר בראשית שנות ה־60, חיפש ינאי בעבודתו שיטה ליצירת אדריכלות המבוססת על יחידות גנריות, שביכולתן להתקבץ לכדי מרחב אדריכלי אחד. השיטה נועדה לנסח את אופן הארגון של היחידות, כך שישתלבו למערכת אדריכלית שלמה על מכלול היבטיה: סירקולציה, קונסטרוקציה, פרוגרמה, צורה, מערכות תומכות. עם כניסתו ההדרגתית של המחשב לשדה התכנון האדריכלי בשנות ה־80, החל ינאי לשאוב ממדע הגנטיקה לניסוח מודלים שיטתיים ליצירת אדריכלות בעזרת המחשב.
</p><p >     במובנים רבים היה ינאי אדריכל פורץ דרך. ראשית, הוא היה מהראשונים בארץ ובעולם שהשתמשו בכלי המחשב לתכנון אדריכלי, ואף שיתף פעולה עם חברת ARC+ בפיתוח תוכנות ייעודיות לצורך זה. הוא גם היה בין הראשונים שבחנו את הזיקות - מטאפוריות וליטרליות - בין אדריכלות וגנטיקה, עוד בטרם נפוצו רעיונות מסוג זה בקרב אדריכלים ותיאורטיקנים הפועלים כיום. ינאי היה אפוא מעין נייר לקמוס לאבחון זרמים ותופעות באדריכלות העולמית, הַחל בשנות ה־70 ועד היום. 
</p><p id='intro2'>     מתוך רצון למקם את עבודתו של ינאי במקום הראוי לה בהיסטוריה של האדריכלות, התערוכה מתכתבת עם כמה תערוכות בינלאומית מן הזמן האחרון, שחקרו ומיפו את תהליכי הדיגיטציה של האדריכלות הַחל בשנות ה־60. בעיקר מתייחסת התערוכה "דוד ינאי: אדריכלות וגנטיקה" לסדרת תערוכות שאוצר גרג לין (Lynn) בשם "ארכיאולוגיה של הדיגיטלי" ("Archeology of the Digital"; הראשונה בהן הוצגה ב־2013 במרכז הקנדי לאדריכלות במונטריאול), המציגה את האבולוציה של האדריכלות בעקבות ובהשפעת תהליכי התכנון והעיצוב הממוחשבים. עבודותיו של ינאי משתלבות היטב בשיח זה כמקרה מקומי: הארכיאולוגיה של האדריכלות הדיגיטלית בישראל.
</p><p id='intro3'>     בתערוכה מוצגים דגמים שהוכנו במשרדו של ינאי, שרטוטים, סקיצות, אנימציות וחומרים דיגיטליים. המוצגים כולם מאורגנים בחלוקה לתשע קטגוריות. בתיאוריית האדריכלות הגנטית שניסח ינאי סווגו עבודותיו לכמה תימות צורניות, ששימשו בסיס לפיתוח מורפולוגי של אדריכלות. התערוכה מתחקה במבט ביקורתי אחר התימות־קטגוריות הללו ואחר חלוקת הפרויקטים לקטגוריות השונות, מאמצת את חלקן, מוסיפה קטגוריות משלה, וככלל מציעה חלוקה שונה מעט מזו שהציע ינאי לפרויקטים שלו. במובן זה, התערוכה והקטלוג מעמידים אינדקס מחודש לעבודותיו של ינאי. 
</p><p id='intro4'>     יתרה מזו, בתערוכה מוצג גם מה שאפשר להחשיבו כ"מגנום אופוס" של ינאי - "המצגת", על שני חלקיה המרכזיים: חלק מתודולוגי, המנתח ומסביר את התיאוריה האדריכלית של ינאי; וקומפילציה של כמעט כל עבודותיו מאז ראשית הקריירה שלו ועד מותו. שני החלקים יחד מהווים עבודת מחקר מקיפה, שעשויה לשמש בסיס לתיאוריה יישומית של אדריכלות. "המצגת" עומדת כעבודה בפני עצמה, וקישור לתיעודהּ הדיגיטלי אף מצורף לקטלוג.
</p><p id='intro5'>     בתוך כך התערוכה מצביעה על השינויים המדיומליים שחלו בתחום לאורך שנות עבודתו של ינאי, שפעל בתקופה של מעבר מכתיבה ומשרטוט ידניים למדיה דיגיטליים. תוכניותיו הראשונות משורטטות על נייר בעיפרון, ברפידוגרף או באמצעים אחרים. בראשית שנות ה־80 עבר ינאי לשרטוט ותכנון באמצעות מחשב בלבד, ובשלב זה גם החל להכין אנימציות וסרטים על עבודותיו. ההיסט המדיומלי מעיד על תמורה לא רק  באמצעי הייצוג של האדריכלות אלא גם באופני החשיבה על אודותיה. האדריכלות נעשתה דינמית, משתנה ומורכבת יותר, וכך גם עבודתו של ינאי.
</p><p id='intro6'>     "דוד ינאי: אדריכלות וגנטיקה" היא ראשונה בסדרת תערוכות של הארכיון הישראלי לאדריכלות ע"ש דוד עזריאלי במוזיאון תל־אביב לאמנות, המבקשת למפות את האדריכלות הישראלית תוך התמקדות באדריכלים היוצרים ובפרויקטים שלהם, בהקשרים מקומיים וגלובליים. התערוכה בנויה מאוספו של דוד ינאי, שנתרם לארכיון על־ידי אלמנתו, עו"ד דניאלה גרצולין; היא נשענת על מחקר אקדמי מקיף יותר בעריכתי, על האדריכלות המורפולוגית של שנות ה־60, ה־70 וה־80, המתנהל בשנים האחרונות בבית הספר לאדריכלות ע"ש דוד עזריאלי, אוניברסיטת תל־אביב. המחקר נתמך על־ידי הקרן הישראלית למדע. 
</p><p id='intro7'>     בתערוכה מוצגים בפרישׂה רטרוספקטיבית כשישים פרויקטים נבחרים, המייצגים את מהלך הקריירה של ינאי, יצירתו והתיאוריה שלו תוך התמקדות במקרים שיש בהם כדי להאיר את האדריכלות הגנטית שפיתח. החומרים שאינם מוצגים בתערוכה עומדים לרשות חוקרים, סטודנטים ומתעניינים אחרים, המבקשים להעמיק בחקר עבודתו של ינאי, בארכיון הישראלי לאדריכלות ע"ש דוד עזריאלי שבמוזיאון תל־אביב לאמנות.  
</p><p>
ערן נוימן
</p>

<div class='in-text-subtitle'><span class='yellowmarker'>חיפה,<br> 1963 - 1959</span></div>
<div class='in-text-title' id='proj1-txt'>הצעה למרכז <br>רוטשילד</div>

<p class='textpar-proj'>
את התוכנית הזאת למרכז רוטשילד בחיפה עיבד ינאי, יחד עם אדריכל אלכסנדר אדלמן, בסוף שנות ה־50 וראשית שנות ה־60, כשהיה עדיין מתמחה במשרדו של פרופ' אל מנספלד. בפרוגרמה התבקש שילוב של כמה פונקציות - מסחר, תרבות (כולל אודיטוריום) ומגורים - לפרויקט בקרבת בית רוטשילד, בית טמפלרי מסוף המאה ה־19 שרכש הברון רוטשילד לפני קום המדינה. ינאי ואדלמן תכננו מתחם ובו שני מגדלי מגורים שחוברו בסירקולציה מוביוסית, מערכת מסחר שנמתחה לאורך דופן המגרש עם חזית לרחוב, בניין משרדים בן ארבע קומות מאחורי החזית המסחרית, ואודיטוריום שנבנה משתי קליפות המשלימות זו את זו ליצירת קונכייה. הפיתוח היה תרגיל תכנון של ינאי ואדלמן, שהוכן במקביל לעבודה על הפרויקט במשרד מנספלד. ההצעה שהגיש המשרד היתה זו של מנספלד עצמו, ובמקום נבנו בסופו של דבר חלקים ממנה: ב־1974 נחנך האודיטוריום בתכנונו, המשמש בעיקר את התזמורת הסימפונית חיפה, סינמטק חיפה, פסטיבל הסרטים הבינלאומי בעיר והצגות אורחות (האודיטוריום שופץ בשנת 2000 על־ידי משרד מנספלד־קהת). ינאי חזר לימים לפתח כמה מן הרעיונות שעלו בפרויקט זה שלו, שנותר על הנייר: ב־1963, בהצעה לתחרות על תכנון בניין עיריית ירושלים, הציע לחבר את הבניינים בארגון מוביוסי; וב־2005, בהצעה לתחרות על תכנון המרכז לאמנויות המופע בסיאול, תכנן אודיטוריום המורכב משתי קליפות.
</p>
<div class='in-text-subtitle'><span class='yellowmarker'>בת־גלים, חיפה,ובצומת גולני,<br> הגליל התחתון,<br>1961</span></div>
<div class='in-text-title' id='proj2-txt'>הצעה לסדנאות כלי רכב צבאיים</div>
<p class='textpar-proj'>
את הסדנה לכלי רכב פיתח ינאי בשביל צה"ל בתקופת התמחותו במשרדו של פרופ' אל מנספלד, עם סיום לימודיו בטכניון. הפרוגרמה עניינה את ינאי על רקע עברו כבוגר בסמ"ת, בית ספר מקצועי תיכוני להנדסאים וטכנאים מוסמכים, וכמי שגם בשירותו הצבאי כקצין בתותחנים עסק במקצועות מכניים. בפרויקט הסדנה יישם ינאי את ידיעותיו בתחום וארגן את שלושת פרקי הפרוגרמה במבנה מעגלי של שלוש טבעות: החיצונית היא טבעת הגישה לכלי הרכב השונים, הטבעת האמצעית משמשת לטיפול ושירות, ומרכז המעגל משמש את הגרעין הכבד של העבודה. ארגון הסדנה בתצורה זו ענה על שתי דרישות עיקריות: הקצאת שטח מתאים לכל אחד מחלקי הפרוגרמה; וגישה כפולה, רדיאלית וליניארית. ארגון זה סיפק גישה מיטבית לרכבים שהגיעו לטיפול, בלי שייקלעו לצוואר הבקבוק שיוצר הארגון הליניארי. הרדיאליות של המבנה איפשרה גם קירוי במִפתח רחב בלי להזדקק לעמודים תומכים במרכז, שהיו עלולים להינזק מפגיעת כלי רכב.
</p>
<div class='in-text-subtitle'><span class='yellowmarker'>כפר־סבא,<br>1961</span></div>
<div class='in-text-title' id='proj3-txt'>הצעה לתחרות על תכנון אודיטוריום רב־תכליתי</div>
<p class='textpar-proj'>
האודיטוריום הרב־תכליתי של כפר־סבא תוכנן על־ידי ינאי, בשיתוף עם אלי עטיה, עוד כשהיה מתמחה צעיר במשרדו של פרופ' אל מנספלד זמן קצר לאחר שסיים את לימודיו בטכניון בחיפה, לתחרות שהוכרזה על־ידי עיריית כפר־סבא. האודיטוריום היה אמור להכיל פונקציות הפתוחות לקהל הרחב - מבואה, קפטריה ושירותים - לצד אולם הופעות וחללי עבודה לאמנים המופיעים. בתכנונו השתמש ינאי באסטרטגיה בניינית המבוססת על צבירה וערִימה (אגלומרציה) של תאים אדריכליים. במקרה הנדון ערם כך שלושה תאים, שהשניים התחתונים מביניהם יועדו לשמש כחללי העבודה לאמנים והחלל שנוצר ביניהם שימש כמבואת הבניין ואזור הקפטריה. התא השלישי הוא אולם ההופעות, שמוקם בהסטה של 45 מעלות ביחס לשני התאים התחתונים. בחלק זה של האודיטוריום שמר ינאי על מעטפת התא החיצונית, ורק בפנים יצר מרחב איזומטרי באמצעות משטחים משופעים, גם הם בהסטה של 45 מעלות בין משטח למשנהו. את המעטפת הפנימית של תא זה שינן ינאי במערכת קירות מזוגזגים, אסטרטגיה שהניבה שני אפקטים מרכזיים: האפקט הראשון - הגדלת שטח האולם ויצירת מערכת מושבים פרושׂה, המאפשרת צפייה מלאה במופעים וקוויי ראייה בלתי מופרעים מכל פינה מפינות האולם. האפקט השני - העמקה של תחושת הפרספקטיבה הנגרמת על־ידי הקירות המשופעים והמשוננים, שיצרו אשליה של עומק שדה גדול משהיה בפועל. יתרה מזו, כדי לחדד את הסירקולציה המוביוסית בבניין, השלים ינאי את חוץ הבניין בשני גרמי מדרגות המובילים אליו ושומרים על הסימטריה הצירית שלו ועל הפיתול המוביוסי של הסירקולציה. הפרויקט זכה בפרס שני בתחרות. ינאי חזר לרעיון זה בהצעה לתחרות על תכנון אנדרטת מגדלי התאומים בניו־יורק, 2003.  
</p>
<div class='in-text-subtitle'> <span class='yellowmarker'>שנות ה־60<br>ואילך</span></div>
<div class='in-text-title' id='proj4-txt'>פרויקטים בשיתוף סטודנטים</div>
<p class='textpar-proj'>
ינאי, שסיים את לימודיו בטכניון ב־1961, נשאר ללמד במוסד - תחילה כאסיסטנט ואחר כך כמרצה. ההוראה שימשה אותו כזירה לבחינת מחקריו ולפיתוח התיאוריות שלו, ובמסגרת זו פותחו לאורך השנים כמה פרויקטים מעניינים בשיתוף פעולה מלא עם הסטודנטים שלו. מבין עשרות פרויקטים אלה, בולטים במיוחד שלושה. ב־1974, קבוצה של שמונה סטודנטים הציעה פתרונות מגורים בוואדיות הכרמל כמענה זריז לגל עלייה פתאומי. המגורים אורגנו בסכימת העכביש, ולצדם הוצעו גם פתרונות של תשתית (תנועה בעיקר) וקונסטרוקציה. פרויקט זה הוגש לתחרות של איגוד האדריכלים הבינלאומי (UIA). בעבודה נוספת, מ־1990, בחנו ינאי וקבוצה אחרת של סטודנטים, במסגרת פרויקטי גמר, צורות מגורים המושתתות על סוגי פוליהדרון או רב־פיאון: הסטודנטים ערמו זו על גבי זו כמה קוביות קטומות ליצירת בניין רב־פיאוני שיוּעד לכרמל. שנתיים לאחר מכן, ב־1992, שבו ינאי והסטודנטים שלו לבחון את סכימת העכביש במגורים, אך בניגוד לפרויקט מ־1974, כאן הפיתול העכבישי של הבניין בנוי על שני צירים.   
</p>
<div class='in-text-subtitle'><span class='yellowmarker'>ירושלים,<br>1963</span></div>
<div class='in-text-title' id='proj5-txt'>הצעה לתחרות על תכנון בניין עיריית ירושלים</div>
<p class='textpar-proj'>
בניין עיריית ירושלים תוכנן על־ידי ינאי, בשיתוף עם אלי עטיה, לתחרות תכנון שהוכרזה על־ידי העירייה ב־1963, עוד כשהיה מתמחה במשרדו של פרופ' אל מנספלד. לנוכח הגידול באוכלוסיית העיר, נדרשה עיריית ירושלים להיקף גדל והולך של שירותים, שיעילותם לקתה בחסר עקב פיזורם של אגפי העירייה בבניינים שונים ברחבי העיר המערבית. ראש עיריית ירושלים דאז, מרדכי איש־שלום, החליט לאחד את האגפים השונים בבניין אחד, ולשם כך הכריז על תחרות לתכנון בניין העירייה, במיקום הסמוך לגן העצמאות ברחוב המלך ג'ורג'. ינאי ועטיה תכננו את בניין העירייה בהתייחס לצורכי העיר המתפתחת גם בעתיד, והצעתם הפרידה בין שתי הפונקציות המרכזיות של העירייה: המשרדים, שמוקמו במגדל; ואולם המליאה, שמוקם בסמוך בבניין נמוך יותר. ההפרדה בין הפונקציות נועדה לחשוף לציבור הרחב, ולו באופן סמלי, את ההתנהלות של הנהגת העיר, הדיון בעתידה וקבלת ההחלטות באולם המליאה, ומטעמים אלה הדגישו ינאי ועטיה את מעטפת אולם המליאה בקירות משוננים. הקהל הוזמן להגיע אל אולם המליאה ולהיכנס אליו דרך כיכר בחלקו התחתון של הבניין. פְּנים האולם הושתת על משטחים איזומטריים, שהגדילו את נפחו ואת קיבולת המושבים שבו. גם מעטפת המגדל תוכננה באותה שיטה, ושני הבניינים מוקמו זה לצד זה וחוברו על־ידי מערכת תנועה שלימים כונתה בפי ינאי "מוביוסית". ינאי ועטיה זכו במקום שלישי בתחרות. במקום הראשון והשני בתחרות זכו שתי הצעות של פרופ' מנספלד (עם דניאל חבקין), אך גם ההצעה הזוכה של מנספלד וחבקין לא נבנתה. היא נגנזה עם בחירתו של טדי קולק לראשות עיריית ירושלים ב־1965. 
</p>
<div class='in-text-subtitle'><span class='yellowmarker'>נאות־אפקה, תל־אביב,<Br>1965</span></div>
<div class='in-text-title' id='proj6-txt'>הצעה לתחרות על תכנון בית ספר תיכון ליידי דיוויס</div>
<p class='textpar-proj'>
התיכון העירוני המקיף (עיוני־מקצועי) ליידי דיוויס תוכנן ב־1965 על־ידי דוד ינאי, אברהם וכמן ואלי עטיה לתחרות פומבית. בפרוגרמה התבקשו המתכננים ליצור שילוב בין שני התחומים השונים הנלמדים בבית הספר: חדרי הכיתות, הספרייה, אולמות הספורט ומשרדי המִנהלה של הנושאים העיוניים מן הצד האחד; והסדנאות ואזורים המיועדים להוראת המקצועות המעשיים מן הצד האחר. ההצעה של ינאי, וכמן ועטיה התבססה על החלוקה שהוגדרה בפרוגרמה: שני תחומי הלימוד מרוכזים באגפים נפרדים כאשר חלל מרכזי, מעין רחוב לסירקולציה והתכנסות, מחבר ביניהם. ארגון הכיתות בצורת טריבונה בצדו האחד של המבנה הוא שיוצר את הרחוב הפנימי המקורה בתוך הבניין, המשלב בין שני האגפים באופן פיזי וחזותי באמצעות מערכת של מבטים בחתך. בכך ביקש ינאי להעמיד מרחב שיתופי, מעין גרעין למקצועות הנלמדים בבית הספר. לימים סיווג את תוכניתו לבניין זה על הציר של האדריכלות מבוססת העקומה שניסח המתמטיקאי השוודי נילס הלגֶה פון־קוך, כאשר העקומה מגדירה התפתחות פרקטלית של צורות גיאומטריות. בדיעבד, בהמשך להצעתו לליידי דיוויס, ראה ינאי בעקרון הפעולה של עקומת קוך אמצעי לפיתוח בניין מתוך תא בודד המתפצל באופן ליניארי ליחידות נוספות, המתייחדות באפיונים שונים (לדוגמא, כיתות לימוד או סדנאות). ההצעה של ינאי, וכמן ועטיה זכתה במקום שני בתחרות. במקום הראשון זכתה ההצעה של רם כרמי, עדה כרמי־מלמד, חיים קצף ובן פלג, והיא גם זו שנבנתה.
</p>
<div class='in-text-subtitle'><span class='yellowmarker'>חולון,<br>1965</span></div>

<div class='in-text-title' id='proj7-txt'>הצעה לתחרות על תכנון בית חולים תל־גיבורים</div>
<p class='textpar-proj'>
התוכנית לבית החולים האזורי תל־גיבורים פותחה על־ידי ינאי עם אלי עטיה ואברהם וכמן, ששיתפו פעולה במסגרת משרד ת.א.ם (תכנון אדריכלי ומחקר), לתחרות פומבית שהוכרזה על־ידי משרד הבריאות ב־1965. בית חולים זה בחולון תוכנן לשרת את תושבי יפו, בת־ים וחולון במקום בית החולים הממשלתי ליפו, שהיה מפוזר ברחבי העיר בין בתי חולים ותיקים כדג'אני ודונולו ומבנים אחרים, מיושנים ורעועים. בהתייחס לדרישות הפרוגרמה של התחרות - שכללה, בין השאר, אגף חדרי ניתוח, חדרי מיון, חדרי רנטגן, מעבדות קליניות ומעבדות מחקר, חדרי לידה ומשרדים - חילקו ינאי ושותפיו את הבניין לשני אגפים מרכזיים שחוברו על פי העיקרון של טבעת מוביוס. חלקו האחד, הגבוה, של הבניין כלל את מחלקות האשפוז, ואילו חלקו השני שימש לשיכון פונקציות כחדרי מיון, חדרי ניתוח, מעבדות וכיוצא בזה. בין שני גושי הבניין עברה מערכת כבישי שירות, לאמבולנסים, רכבי אספקה ולקהל הרחב. בהצעתם דאגו ינאי ושותפיו לנגישות ממונעת מירבית וגישה חופשית לשלוש הכניסות לבניין (כניסה כללית, מיון ומגדל אשפוז). בתוך הבניין תוכננה מערכת משולבת של תנועה אנכית ואופקית, במטרה להקטין את מרחקי ההליכה של אנשי הסגל ושל החולים. חדרי האשפוז תוכננו בתצורה ריבועית למיקסום החשיפה של חדרי האשפוז לאוויר ואור חיצוניים, ושוב כדי להקטין את מרחקי ההליכה של הצוות. הצעתם של ינאי ושותפיו לא התקבלה. אריה שרון ואלדר שרון הם שתכננו בסופו של דבר את בית החולים, שבנייתו החלה בשנות ה־70, שנים לאחר תכנונו. בשנות ה־80 שוּנה שמו של בית החולים לוולפסון על שם אדית וולפסון, רעיית סר יצחק וולפסון שתרם את הכסף לבנייתו. 
</p>
<div class='in-text-subtitle'><span class='yellowmarker'>ירושלים,<br>1965</span></div>

<div class='in-text-title' id='proj8-txt'>הצעה למרכז מסחרי</div>
<p class='textpar-proj'>
ההצעה למרכז מסחרי במרכז ירושלים פותחה על־ידי ינאי עם אלי עטיה ואברהם וכמן, ששיתפו פעולה במסגרת משרד ת.א.ם (תכנון אדריכלי ומחקר). הרעיון היה לבנות מרכז עירוני צפוף, המנצל את אופציות הבנייה לגובה לשחרור מפלס הקרקע לפעילות מסחרית וציבורית. בדרך זו ביקשה ההצעה להחיות את מרכז העיר ירושלים בהגדלת נפחי הבנייה, הנלווית ליצירת רצף עירוני במפלס הרחוב. הפרוגרמה של המרכז כללה חנויות, מלון, סופרמרקט, סניפי בנק, מגדל משרדים וכיכר ציבורית. כדי להכיל את הפונקציות הרבות והשונות זו מזו מבלי להתפשר על איכות החיים בחללים השונים של המרחב הצפוף, נדרשו ינאי ושותפיו לסכימת הספירלה ומיקמו ארבעה מגדלים בתצורה סיבובית, כך שכל מגדל נהנה מחזית חשופה לאור ולאוויר. בין המגדלים, במרכז הספירלה, יצרו ינאי ושותפיו כיכר ציבורית מוצלת, כאשר מפלס הקרקע בין המגדלים נוצל לפונקציות המסחריות. בתכנון הכולל של המרכז דאגו ינאי ושותפיו ליצור מעברים קצרים בין הפונקציות השונות של הפרויקט ובינם לבין המגרשים הסמוכים, וזאת כדי למקסם את החשיפה של העסקים המסחריים ובה־בעת ליצור מארג עירוני אחיד. שנים לאחר מכן חזר ינאי לתכנון ספירלי של מרכז מסחרי בהצעה לפרויקט באתונה. ההצעה של ינאי ושותפיו למרכז מסחרי בירושלים לא התקבלה.
</p>
<div class='in-text-subtitle'><span class='yellowmarker'>לוכסמבורג,<br>1966</span></div>

<div class='in-text-title' id='proj9-txt'>הצעה לתחרות על תכנון מגורים מתועשים</div>
<p class='textpar-proj'>
הצעה זו לבניית מגורים מתועשים הוגשה על־ידי ינאי, עם אברהם וכמן ואלי עטיה, לתחרות רעיונית שהכריזה הוועדה האירופית לפחם ופלדה בלוכסמבורג. הוועדה חיפשה פתרונות מהירים למגורים המבוססים על קונסטרוקציית פלדה, שיהוו בסיס לפתרון משבר הבנייה הגלובלי במדינות מתפתחות ומפותחות כאחת. הוועדה ציינה את הפער ההולך וגדל בין הדרישה למגורים לבין היכולת לספקם בהסתמך על טכנולוגיות הבנייה הקיימות, וביקשו לקדם פיתוח טכנולוגי הולם. בהתייחס להתוויות שהגדירה הוועדה, הציעו ינאי, וכמן ועטיה אסטרטגיה מודולרית למרחב מגורים מתפתח. שטח המודול הבסיסי היה 15.4 מ"ר, והוא יועד לפונקציות מגורים שונות כמו חדר שינה, אמבטיה, מטבח ועוד. מבחינה מורפולוגית, רצפת המודול היא ריבוע קטום שהופך לפוליגון מתומן. צירוף של כמה מתומנים כאלה יוצר יחידת מגורים אחת, וצירוף של כמה מקבצים יוצר בניין דירות, כאשר חדרי המדרגות ממוקמים בין יחידות המגורים השונות. קונסטרוקציית הפלדה שימשה גם כבסיס הקונסטרוקטיבי של הבניין (קורות ועמודי תמך) וגם ליצירת מסגרות לחלקי בניין נוספים, דוגמת מדרגות, משקופי החלונות והדלתות, פירי האינסטלציה, תעלות מערכות השירות ואפילו הריהוט. ינאי, וכמן ועטיה הציעו להשתמש בטכנולוגיה זו גם להקמת יחידות מגורים חד־קומתיות, שבשבילן תכננו גם מסגרת מרחבית קונסטרוקטיבית מפלדה.
</p>
<div class='in-text-subtitle'><span class='yellowmarker'>חיפה,<br>1970</span></div>

<div class='in-text-title' id='proj10-txt'>הצעה לתחרות על תכנון בית יד לבנים</div>
<p class='textpar-proj'>
בית יד לבנים תוכנן על־ידי ינאי וצוותו כחלק ממתחם בית הלוחם בחיפה, בעקבות תחרות שהכריזה עיריית חיפה ובה זכה ינאי בפרס הראשון. בית יד לבנים היה אמור לכלול אולם זיכרון והתייחדות עם הנופלים, ספרייה ומשרדים. הספרייה תוכננה להכיל כ־15 אלף ספרים, בנושא מורשת ישראל ומלחמותיה, לשימוש הקהל הרחב. בתכננו את בית יד לבנים התייחס ינאי לפונקציות שהוגדרו בפרוגרמה על־ידי המזמין. מעבר לכך ביקש שיהיה זה אתר זיכרון פעיל, שימשוך אליו קהל גדול ולא ישמש אך ורק לטקסי זיכרון. למרות שבית יד לבנים היה חלק ממתחם בנייני רחב יותר, ינאי תכנן אותו כך שיוכל לתפקד באופן עצמאי, כאשר הגישה לבניין מלמעלה, בסמוך לדרכי הגישה למתחם. בהגיעם לבניין היו המבקרים נחשפים תחילה לחלקו הבולט של הבניין, אולם הזיכרון, שעיצובו הושתת על פירמידה הפוכה הכלואה בתוך פירמידה היושבת על הקרקע. בהיקף הפירמידות תוכננו מדרגות אבן, שעליהן יועדו להיחקק שמות הנופלים. בכך ביקש ינאי לפתח אמצעי הנצחה תלת־ממדי וגושי, שייתן דגש ייחודי לכל חלל בנפרד. הפירמידה תוכננה בלי בסיס, באופן שיאפשר להשקיף דרכה אל השמים. בתכנון אולם הזיכרון של בית יד לבנים התייחס ינאי, במובנים רבים, למאוזוליאום שתוכנן ברנגון לזכרו של מייסד בורמה החופשית, אונג סן, שינאי היה שותף לתכנונו במשרדו של פרופ' אל מנספלד. בית יד לבנים בתכנון זה לא נבנה עקב צו מניעה נגד עיריית חיפה, שהוּצא לבקשת ינאי לאחר פרשת בית הלוחם. הצעה אחרת, שלא בתכנונו של ינאי, נבנתה בסופו של דבר על־ידי העירייה ברחוב הירקון, בסמוך לציר מוריה שבכרמל. </p>
<div class='in-text-subtitle'><span class='yellowmarker'>חיפה,<br>1970־1985</span></div>

<div class='in-text-title' id='proj11-txt'>בית הלוחם</div>
<p class='textpar-proj'>
בית הלוחם בחיפה הוא ללא ספק אחד הפרויקטים המוּכּרים של ינאי. בעקבות העבודה על בית הלוחם בתל־אביב בתכנון אברהם יסקי ויעקב גיל, החליט ארגון נכי צה"ל להקים בית ללוחמים גם בחיפה וב־1970 הכריז על תחרות פומבית, לאחר שהעירייה הקצתה לפרויקט כ־25 דונם על מורדות הכרמל הצרפתי ליד סטלה מאריס. הארגון ביקש להקים מרכז קהילתי וטיפולי (בעיקר לפיזיותרפיה). בהתייחס לפרוגרמה שהגדירה חללים בגדלים שונים ופונקציות טיפוליות שונות לנכי צה"ל, חיפש ינאי — יחד עם שותפו לתכנון אלכס שוורץ — מתווה שיאפשר לחבר את הנפחים השונים למיקסום אופציות הארגון הפנימי של הבניין בהתאם לצרכים המשתנים של המשתמשים. התוכנית כללה אולמות ספורט, בריכות שחייה, חדרי טיפולים, כיתות, חדרי הלבשה ומשרדים, שאותם ארגן ינאי אלה לצד אלה על מורדות ההר ליצירת רצף בינוי המשכי. הגיאומטריה הייחודית של הבניין, ובעיקר של הגג, מדגישה את היחידות הנפרדות ובה־בעת גם את הרצף ביניהן. ינאי זכה בתחרות והבנייה החלה ב־1974. במהלך תכנון הפיתוח ופרטי הבניין, הוחלף גג הבטון המשופע בקונסטרוקציית פלדה. בגרסה זו הפך הגג למערך של קונכיות פירמידליות, התלויות כזיזים על הקונסטרוקציה הראשית וכמו מרחפות באוויר. ב־1977, לאחר שהתלונן על אי־סדרים בתקציב ואיכות ביצוע ירודה, פוטר ינאי מן הפרויקט על־ידי המזמינים, עיריית חיפה וארגון נכי צה"ל. ינאי זכה אמנם במשפט (ארגון נכי צה"ל אף חויב לפרסם התנצלות פומבית), אך לא השלים את הפרויקט. הבניין הושלם בלי מעורבותו של ינאי ונחנך ב־1985.  
</p>
<div class='in-text-subtitle'><span class='yellowmarker'>המרכז הימי תל־שקמונה,<br>חיפה,<br>1971</span></div>

<div class='in-text-title' id='proj12-txt'>הצעה לבניין <br>האקווריום</div>
<p class='textpar-proj'>
בניין האקווריום תוכנן על־ידי ינאי וצוותו כחלק מפיתוח תל־שקמונה כמרכז ימי, באתר הכולל גם את המכון לחקר ימים ואגמים, שתוכנן ונבנה במקביל. בנוסף למכון לחקר ימים ואגמים ולבניין האקווריום, היו אמורים לקום במקום גם בריכת דולפינים, בית ספר לצלילה, מסעדות, אכסניה ומזח לסירות דייגים, כל זאת לצד האתר הארכיאולוגי של תל־שקמונה על ממצאיו מתקופת הברונזה המאוחרת. ינאי מיקם את בניין האקווריום בקצה הדרומי של התל הארכיאולוגי, כעוגן הדרומי של האתר במקביל לעוגן הצפוני, בניין המכון לחקר ימים ואגמים. בניגוד לבניין המכון, שיועד לאכלס את המחקר עצמו, האקווריום יועד לשמש מרכז תצוגה של ממצאי המכון ושל דגים ויונקים ימיים. ינאי ביקש שהתצוגה תיחשף לעיני המבקרים מיד עם כניסתם לבניין, ולשם כך מיקם את האקווריום השקוף, שגובהו 13 מטרים וקוטרו שמונה מטרים, כבר בקומת הכניסה. בתוכו היו אמורים הדגים והיונקים הימיים לשהות בסביבה המְדמה ככל האפשר את סביבתם הטבעית. רמפה ומדרגות תוכננו בתצורת מעטפת ספירלית סביב האקווריום, באופן המאפשר למבקרים לנוע סביבו ולצפות במתרחש בו מגבהים שונים, כאשר בהיקף הבניין תוכננו עוד כשישים אקווריומים נוספים בגדלים שונים. בניין האקווריום הושתת על כמה רב־פיאונים מתומנים (תמניונים), בתצורה המאפשרת אריזה קומפקטית של הגופים השונים לכדי בניין אחד. אסטרטגיה בניינית זו איפשרה לינאי למתוח לאורכו מעברים הצרים ומתרחבים לסירוגין לפי הצורך, ועל־ידי כך לנווט ולנתב את חוויית הצופים בתצוגה. הפרויקט לא נבנה. 
</p>
<div class='in-text-subtitle'><span class='yellowmarker'>המרכז הימי תל־שקמונה,<br>חיפה,<br>1971־1976</span></div>

<div class='in-text-title' id='proj13-txt'>המכון לחקר <br>ימים ואגמים</div>
<p class='textpar-proj'>
המכון לחקר ימים ואגמים, שתוכנן כחלק מפיתוח תל־שקמונה והמרכז הימי שהיו אמור לקום בתחומו, הוא ללא ספק פרויקט הדגל של ינאי. במקום היו אמורים לקום גם בניין אקווריום, בריכת דולפינים, בית ספר לצלילה, מסעדות, אכסניה ומזח לסירות דייגים, כל זאת לצד האתר הארכיאולוגי על ממצאיו מתקופת הברונזה המאוחרת. את המכון לחקר ימים ואגמים — בהזמנת החברה הממשלתית לחקר ימים ואגמים בישראל, שהוקמה ב־1966 על־ידי רב־חובל אלוף (מיל.) יוחאי בן־נון, מפקד חיל הים בשנים 1966 - 1960, שעמד בראש החברה עד 1982 — מיקם ינאי בצדו הצפוני של האתר, כאחד מעוגניו. עיקר פעילותו המחקרית של המכון מוקדשת לבחינת הפוטנציאל של משאבי הימים והאגמים בישראל באמצעות ניטור, הערכה וחיזוי של מצבם, והוא עוסק גם בפיתוח חקלאות ימית ובאוקיינוגרפיה. ינאי התייחס לצרכים מחקריים אלה בתוכניתו, כאשר חילק את הבניין לארבעה אגפים מרכזיים הערוכים בהפרשים של חצי מפלס זה ביחס לזה, אגף לכל אחת מן הפונקציות השונות. האגפים נפרשׂו סביב כמעטפת חיצונית מבונה וחוברו ביניהם בגרמי מדרגות מצולבים. הקונספט השלדי של הבניין הולם את מערכות האינסטלציה הייחודיות ואת המעבדות העושות שימוש במי הים שבתוכו הן נטועות. ארגון זה איפשר לינאי למקם את מערכות הבניין השונות - איוורור, מיזוג ואינסטלציה - בחללי הביניים, כך שלא יפריעו לגמישות המתבקשת של הפונקציות השונות, ובנוסף יצר חצר פנימית הנשקפת מחלונות החדרים. הבניין נחנך ב־1976 וזכה לתשומת לב רבה, בגלל ייחודו ואופן מיקומו על חוף הים התיכון. שנים לאחר חנוכתו סיווג אותו ינאי בקטגוריית מוביוס, וזאת בשל הסירקולציה הייחודית שלו. 
</p>
<div class='in-text-subtitle'><span class='yellowmarker'>חיפה,<br>1973</span></div>

<div class='in-text-title' id='proj14-txt'>הצעה למרכז <br>תיירות ובילוי</div>
<p class='textpar-proj'>
המרכז החיפאי לתיירות ובילוי תוכנן על־ידי ינאי וצוותו בהזמנת החברה הכלכלית לחיפה. בראשית שנות ה־70 צפתה החברה שבסוף העשור יגיע מספר תושבי העיר ל־300 אלף ובשנת אלפיים יעלה אף ל־450 אלף, ושהגידול במספר התושבים וההתפתחות הכללית של העיר יגררו גם גידול בתיירות ובפעילות הבילוי והפנאי בעיר. כבר בראשית שנות ה־70, מספר חדרי המלון בעיר ומצב כמה מן האתרים בעיר לא ענו על צורכי התיירות. נציגי החברה הכלכלית, שביקשה להכין את העיר לתיירות עתידית, פנו לינאי לתכנון פיתוח כללי של קו החוף ופיתוח נקודתי של כמה מוקדי עניין בעיר. בהתייחס לנתוני הגדילה של העיר הציע ינאי מערכת מקיפה, שכללה דרכי תנועה, פיתוח אזורי בילוי ותיירות לאורך החוף (ביניהם המרכז הימי בתל־שקמונה, שכלל את המכון לחקר ימים ואגמים ובניין האקווריום). בין שאר הנקודות שהציע לאורך החוף היתה גם "עיר נוער" שיועדה לארח פסטיבלים, כנסים ואירועים של נוער מרחבי העולם. הפרויקט כולו השתרע על שטח של יותר מ־500 דונם ממרגלות מערב הכרמל עד לחוף הים התיכון, ותוכננו בו גם גן שעשועים (לונה־פארק), גני תערוכה וירידים, פארק, מלונות ומוטלים, קאנטרי קלאב, מכוני ספורט ובריכות שחייה. כמה מרעיונותיו של ינאי לפיתוח קו החוף של חיפה אומצו על־ידי העירייה. פרויקט "עיר הנוער" לא פּוּתח עקב בעיות תקציביות. 
</p>
<div class='in-text-subtitle'><span class='yellowmarker'>תל־שקמונה,<br>חיפה,<br>1976</span></div>

<div class='in-text-title' id='proj15-txt'>הצעה למוזיאון <br>ארכיאולוגי</div>
<p class='textpar-proj'>
המוזיאון הארכיאולוגי תוכנן על־ידי ינאי וצוותו כמה שנים לאחר תכנון המכון לחקר ימים ואגמים ובניין האקווריום ב־1971 ובסמוך לחנוכתו של בניין המכון ב־1976. הפרויקט היה אמור להשלים את אתר תל־שקמונה ולשמש בית לממצאים הארכיאולוגיים שהתגלו בחפירות האתר, שהחלו ב־1939, חודשו ב־1963 ונמשכו גם בזמן תכנון המוזיאון, עד סוף שנות ה־70. בין הממצאים נמנו אלפי כלים, חפצי אמנות ותכשיטים מהתקופה הפניקית ועד לתקופה הרומית, קברים מהמאה ה־18 לפסה"נ, מגורים מתקופת המלך שלמה, ארמון מתקופת ממלכת ישראל בשומרון מן המאה התשיעית לפסה"נ, וחפצים מימי אלכסנדר הגדול עד לתקופת התלמוד, והמוזיאון התבקש לאחסן את כל הללו ולכלול גם גלריות לתצוגת הממצאים. לשם כך יצר ינאי מבנה שטיח, הכולל גלריות בנות כ־500 מ"ר האחת, תחת קורת גג אחת. הגלריות חוברו ביניהן על־ידי מעברים ואולמות קטנים יותר, כאשר השילוב של חללי הגלריות ואולמות המעברים יצרו חצרות שיועדו לתפקד כגנים ואזורי מנוחה. תצוגה של מוצגים גדולים, כגון חלקי בניינים, התאפשרה גם היא תחת קורת הגג של הגלריות, שכן החללים תוכננו כך שהמוצגים הגדולים יוצגו באזור חפירתם. המוזיאון לא נבנה עקב מחסור בתקציב. חלקים מממצאי תל־שקמונה מוצגים במוזיאון הימי הלאומי בחיפה.
</p>
<div class='in-text-subtitle'><span class='yellowmarker'>בת־ים,<br>1976</span></div>

<div class='in-text-title' id='proj16-txt'>הצעה לתחרות על תכנון בית ספר מקיף</div>
<p class='textpar-proj'>
ההצעה לבית ספר מקיף בבת־ים פותחה על־ידי ינאי וצוותו לתחרות שהכריז מִנהל החינוך בעירייה, שזיהה צורך בבית ספר להוראה משולבת של המקצועות העיוניים והטכנולוגיים בעיר ההולכת וגדֵלה. בפרוגרמה הוגדרו מספר הכיתות וסוגיהן — הוראה חזיתית, כיתות סמינריון, וחדרים להתכנסות ועבודה בקבוצות — וכן מעבדות, סדנאות ומִתקני ספורט. התכנון של ינאי ארגן את הכיתות, המעבדות והסדנאות סביב חצרות פנימיות, על מערכת של שני גרידים שהוצבו בהסטה של 45 מעלות זה ביחס לזה, כך שגריד אחד הגדיר את ארגון הכיתות, המעבדות והסדנאות, והשני הגדיר את החצרות הפנימיות. הכיתות עצמן היו מודולריות ותוכננו על בסיס יחידת יסוד (שולחן עבודה לכל זוג תלמידים) בצירופים שונים. הכניסה לבניין תוכננה דרך חלל מרכזי, שסומן על־ידי שני חצאים של קמרון חבית. לימים סיווג ינאי את הפרויקט בקטגוריית השטיח שלו, מאחר שהושתת על צירוף אופקי של יחידות תאיות.</p>
<div class='in-text-subtitle'><span class='yellowmarker'>חיפה,<br>1977</span></div>

<div class='in-text-title' id='proj17-txt'>בניין מספנות <br>ישראל</div>
<p class='textpar-proj'>
הבניין תוכנן על־ידי ינאי וצוותו למשרדי המִנהלה של מספנות ישראל, שהיו מפוזרים באופן בלתי יעיל בשטחי המספנות. החברה הממשלתית מספנות ישראל, שהוקמה ב־1959, התמחתה בבניית כלי שיט צבאיים ואזרחיים ומתן שירות ותחזוקה לכלי שיט מסוגים שונים. החברה הגיעה לשיא גודלה באמצע שנות ה־70, עת מנתה יותר מאלף עובדים, והנהלת החברה ביקשה לייעל את המבנה הארגוני ואת התנאים הפיזיים הבעייתיים. ינאי הציע בניין שטיח המאפשר מודולציה של המשרדים, ששטחם יוכל להצטמצם או לגדול במידת הצורך. הגישה התכנונית התבססה על תורות קומבינטוריקה שונות, בשאיפה להגיע למגוון אפשרויות גדול ככל האפשר לארגון המרחבי של משרדי המספנות. גריד השטיח המרחבי של הבניין, המבוסס על תורות אלה, איפשר מודולציה וגידול עתידי, ולשם כך עשה ינאי שימוש בטכנולוגיות של בנייה מתועשת, דוגמת קונסטרוקציית פלדה וקירות טרומיים בתוך הבניין ומחוצה לו. למעשה, בניין מספנות ישראל היה מהראשונים בארץ שנעשה בו שימוש במילואות טרומיות מבודדות בקירות חוץ. החזיתות החיצוניות של הבניין, בתצורתן המשוננת, הגדילו את שטח הפָּנים של המעטפת ומכאן גם את עלויות הבנייה, אך ינאי התעקש על אסטרטגיה בניינית זו, מאחר שהאמין כי בסופו של דבר תביא לחיסכון בצריכת האנרגיה כתוצאה מהורדת אחוזי הקרינה הישירה. יתרה מזו, המורפולוגיה הנבחרת איפשרה יצירת חללי ביניים בין חללי החוץ והפְּנים של הבניין, שכונו בלשונו של ינאי "מרחבים חוץ־תאיים", בהיותם חיצוניים לחללים התאיים המייצרים את המעטפת. ינאי ראה במרחבים אלה חשיבות רבה משום תפקידם ביצירת קשר בין חוץ הבניין לחללי הפְּנים שלו. הבניין נחנך ב־1977.
</p>
<div class='in-text-subtitle'><span class='yellowmarker'>קיבוץ מעגן־מיכאל,<br>1979־1981</span></div>

<div class='in-text-title' id='proj18-txt'>מרכז ספורט <br>רב־תכליתי</div>
<p class='textpar-proj'>
מרכז הספורט הרב־תכליתי בקיבוץ מעגן־מיכאל תוכנן על־ידי ינאי וצוותו לצורכי הקיבוץ ההולך וגדל. קיבוץ זה, מן הגדולים והמבוססים בארץ, שוכן על אדמות בִּצת כאברה שיובשו, בין מורדות הכרמל לים התיכון. מיקומו על אדמות הבִּצה שיובשה איפשר להתקין בריכות לחקלאות ימית ופיתוח שטח לתיירות חקלאית. שניים מחברי הקיבוץ — מפקד חיל הים בשנות ה־60 אלוף (מיל.) יוחאי בן־נון (שעמד גם בראש המכון לחקר ימים ואגמים ופיתח את החקלאות הימית בקיבוץ) ואלוף (מיל.) מאיר זורע, ממקימי הקיבוץ, אלוף פיקוד הצפון בראשית שנות ה־60 וח"כ לשעבר מטעם ד"ש — הכירו את ינאי מתכנון המכון לחקר ימים ואגמים והמליצו עליו גם לתכנון מרכז הספורט. ינאי תכנן את המרכז על שטח אחת הבריכות החקלאיות שיובשו, ובו שלוש בריכות שחייה. הפרויקט מבוסס על שתי מערכות מרכזיות: מערכת תנועה עִלית פתוחה וחשופה, המחברת בין הפונקציות השונות ונותנת מבט אל נוף הים והכרמל; ומערכת תחתית הכוללת את בריכות השחייה ואולם הספורט. מבחינת ינאי היה זה חיבור מערכתי של תאים משוקעים, המקושרים על־ידי מערכת חוץ־תאית עִלית. החלוקה לשני מפלסים יצרה פינות פרטיות בשיפולי הקרקע למרגלות הבניין, ויצרה הגנה מפני הרוחות הצפוניות החזקות במרחב הפתוח של הבריכות. בשביל הבריכה המרכזית תכנן ינאי קירוי כיפה גיאודזית, שלא יצא אל הפועל. מתחם הבריכות הושלם ונחנך ב־1981.
</p>
<div class='in-text-subtitle'><span class='yellowmarker'>סוף שנות ה־70<br>ושנות ה־80</span></div>

<div class='in-text-title' id='proj19-txt'>הצעות לפרויקט <br>שיקום שכונות</div>
<p class='textpar-proj'>
בשנות ה־70 המאוחרות ולאורך שנות ה־80 תכנן ינאי הרְחבות לכמה בניינים במסגרת פרויקט שיקום שכונות, פרויקט הדגל החברתי של ממשלת בגין לאחר המהפך של 1977. שיקום השכונות הנחשלות מן העוני וההזנחה ששררו בהן, כוּון למישור הפיזי (אדריכלות וסביבה) ולמישור החברתי כאחד. משרד השיכון ייעד לפרויקט כ־210 שכונות, וינאי הכין במסגרתו תוכניות לבניינים בשכונה ד' בטבריה, בשכונת רמת־אליהו בראשון־לציון ובקריית־אונו, ועבד מול זאב דרוקמן (אז אדריכל מחוז צפון) ורם כרמי (אז אדריכל ראשי במשרד השיכון). בפרויקטים שבהם היה מעורב התמודד ינאי עם שיכוני רכבת משנות ה־50 ה־60, כאשר בתכנונו זכתה כל דירה בחדרים נוספים בנפח בנייני שהוצמד לחזיתות הקיימות בזווית של 45 מעלות. ההרחבה הייחודית איפשרה להגדיל את שטח הדירות שלא על חשבון שטח המעטפת, ומנעה היווצרות חללים פנימיים שאינם פתוחים לאוויר ולאור. השיקום יושם בשבעים מתוך 210 השכונות שסומנו. הפרויקטים של ינאי לא היו ביניהם. 
</p>
<div class='in-text-subtitle'><span class='yellowmarker'>שנות ה־80 ואילך</span></div>

<div class='in-text-title' id='proj20-txt'>תכנון בנייה <br>ממשטחים אלכסוניים</div>
<p class='textpar-proj'>
בשנות ה־80 החל ינאי לנסח שפה אדריכלית, שבה הנפחים הבנייניים נוצרים מהרְכבה של משטחים אלכסוניים. המשטחים, שבדרך כלל הונחו בהטיה של 45 מעלות ביחס לרצפה, שימשו את ינאי בעיקר בתכנון בנייני דירות. היסט המשטחים המרכיבים מובנֶה כבר בתוכנית, העשויה מגריד ישר־זווית ומגריד נוסף בהסטה של 45 מעלות. הגרידים המשולבים איפשרו לינאי ליצור דינמיקה של תנועה בתוך יחידות המגורים, שבאה לידי ביטוי לא רק בתוכנית אלא גם בנפח הבנייני הכולל. מעֵבר לכך, הסטת המשטחים ננקטה על־ידי ינאי כדי לחסוך במידה משמעותית בחלל לא מנוצל. ינאי בחן אסטרטגיה זו בכמה פרויקטים: בבתים פרטיים, כמו בית משפחת רוט בנתניה ובית משפחת צור בתמרת (1988); בפרויקטים שכונתיים, כמו שכונת מגורים בקיבוץ עין־גב (1981 - 83); וגם בפרויקטים ציבוריים קטנים, למשל בהצעה לחדר מכונות בקיבוץ דביר (1983). לייצור המשטחים האלכסוניים הללו פיתח ינאי, בשיתוף עם חברת מ.ל.ט. בתל־יצחק, לבֵנה משולשת מיוחדת שצירופיה המשתנים יצרו תצורות קיר מגוונות.
</p>
<div class='in-text-subtitle'><span class='yellowmarker'>קיבוץ עין־גב,<br>1981־1983</span></div>

<div class='in-text-title' id='proj21-txt'>שכונת מגורים</div>
<p class='textpar-proj'>
שכונת המגורים נפתלי א' בקיבוץ עין־גב תוכננה על־ידי ינאי וצוותו בראשית שנות ה־80, כמענה על צורכיהן של משפחות חדשות בקיבוץ שצמח וגדל. בתוכנית אורגנו 14 יחידות דיור, ששטח כל אחת מהן בין 95 ל־102 מ"ר, בשבעה בתים דו־משפחתיים, כאשר בכל יחידה כשלושה חדרי שינה, מטבח ו"מרחב ציבורי ביתי" (סלון ופינת אוכל). החדרים סודרו בשני מפלסים, בחלוקה עקרונית של פונקציות ציבוריות במפלס התחתון ופונקציות פרטיות במפלס העליון. מבחינה מורפולוגית, הבתים הורכבו מ"רדי־מיידס" וממשטחים אלכסוניים. אדריכל דניאל ברוש, שהיה סטודנט של ינאי בטכניון (וסיים את לימודיו כשנה לפני ראשית תכנונו של הפרויקט), מוּנה מטעם הקיבוץ כאחראי על הפרויקט. הבנייה החלה ב־1981 והסתיימה ב־1983, אך עקב בעיות תקציביות הפרויקט לא יושם במלואו כפי שתכנן ינאי וגודל הדירות צומצם ל־75 מ"ר.
</p>
<div class='in-text-subtitle'><span class='yellowmarker'>1982</span></div>

<div class='in-text-title' id='proj22-txt'>הצעה לבית <br>מכבי רמת־גן</div>
<p class='textpar-proj'>
בית מכבי ברמת־גן תוכנן על־ידי ינאי וצוותו בהזמנתה של אגודת מכבי רמת־גן והעומד בראשה באותה תקופה, עו"ד רם הורוביץ. הבניין היה אמור לעמוד בשטח של חמישה דונמים שכלל את הבניין, מגרשי ספורט חיצוניים ומדשאות, כאשר בבניין עצמו תוכנן מגרש כדורסל עם מושבים לכ־2,500 צופים, אולם סיף תקני לתחרויות בינלאומית, ספרייה לספרות ספורט, כיתות הדרכה למתמחים בהוראת הספורט, מועדון אוהדי מכבי רמת־גן, קפטריה ומשרדים. כדי לענות על צרכים אלה בתקציב המוגבל שעמד לרשות האגודה, תכנן ינאי את אולם הספורט בטכנולוגיות בנייה מתועשות, מחיבור של כמה יחידות קובייתיות מבנייה טרומית וקירויין בגג מתועש. הגג הורכב ממשטחים אלכסוניים הנתמכים על־ידי מִסבכים ליצירת אפקט דומיננטי בחזית הבניין. תכנון הגג איפשר החדרת אור טבעי לאולמות דרך חלונות משולשים, שנפערו ברווחים בין קונסטרוקציית המִסבכים למשטחים האלכסוניים. לימים סיווג ינאי את הבניין בקטגוריית השטיח, בשל צירוף היחידות הקובייתיות. מבחינתו היו אלה מרחבים תאיים שיצרו יחד את הצרף הבנייני. מאמציה הרבים של האגודה לגייס תרומות לבנייה כשלו והבניין לא נבנה. כחמש שנים לאחר מכן הוזמן ינאי בשנית לתכנן בית לאגודה, ובהצעתו השנייה פיתח אסטרטגיה שונה לחלוטין. 
</p>
<div class='in-text-subtitle'><span class='yellowmarker'>קיבוץ דביר,<br>1983־1985</span></div>

<div class='in-text-title' id='proj23-txt'>מרכז ספורט</div>
<p class='textpar-proj'>
במהלך 1983 תכנן ינאי את מרכז הספורט של קיבוץ דביר, שנחנך ב־1985. קיבוץ דביר שבגבול השפלה והנגב עלה לקרקע ב־1951 והתפתח מאוד עם ההצלחה הכלכלית של מפעליו השונים. בראשית שנות ה־80 ביקשו חבריו להקים בו מרכז ספורט לשירות החברים, שיכלול בריכות שחייה, חדר כושר, מלתחות ומדשאות. ההזמנה של ינאי נעשתה בתיווך אלוף (מיל.) מאיר זורע, חבר קיבוץ מעגן־מיכאל שבו תכנן ינאי מרכז ספורט כמה שנים קודם לכן. חברי קיבוץ דביר התרשמו מאוד מעבודתו של ינאי במעגן־מיכאל, ולא פחות מכך מהיותו איש עקרונות בפרשת בית הלוחם, וינאי תכנן עבורם מתחם ובו בריכה, מלתחות, מועדון, קפטריה וחדר מכונות. הוא תכנן גם גג לקירוי הבריכה, אך זה לא נבנה בסופו של דבר. 
</p>
<div class='in-text-subtitle'><span class='yellowmarker'>אמצע שנות<br>ה־80 ואילך</span></div>

<div class='in-text-title' id='proj24-txt'>פרויקטים אורבניים</div>
<p class='textpar-proj'>
ינאי לא הִרבה אמנם לעסוק בתכנון אורבני אלא התמקד בתכנון וביצוע של פרויקטים בנייניים, אך רוב עבודותיו מפגינות התייחסות מובנית להקשרים העירוניים. אופיים ההקשרי של הפרויקטים בא לידי ביטוי אם באופני החיבור לרשתות העירוניות שבתוכן הם יושבים (תנועה, תשתיות), ואם ברגישותם הסביבתית. במהלך צפייה בשני סרטים עוקבים ב"מצגת" [ראו סרטים 1.2 ו־1.3] נוכל להיווכח בתפיסתו הרשתית והמתודולוגית של ינאי לתכנון ערים: ינאי ראה את העיר כרשת שכל הבניינים נדרשים להתייחס אליה, גם אם היא נוצרת מהצטברות של יחידות בודדות המתקבצות ליצירת המערך השלם. תפיסה דיאלקטית זו לא נותרה במישור התיאורטי בלבד; ינאי הצליח להעמידה במבחן המעשה בכמה פרויקטים, חלקם בהזמנת משרד השיכון, שבהם בחן ארגונים מרחביים המושתתים על גריד שיטתי (על פי רוב ישר־זווית). 
</p>
<div class='in-text-subtitle'><span class='yellowmarker'>קיבוץ מעגן־מיכאל,<br>1985</span></div>

<div class='in-text-title' id='proj25-txt'>שכונת ינאי</div>
<p class='textpar-proj'>
שכונת מגורים זו בקיבוץ מעגן־מיכאל תוכננה על־ידי ינאי וצוותו כמה שנים לאחר תכנון מרכז ספורט רב־תכליתי לקיבוץ (1979) והקמת בריכות השחייה שנכללו בו (1981). אנשי הקיבוץ, אחד המבוססים בארץ, ביקשו להקים שכונת מגורים לחברים הוותיקים, חלקם מדור המייסדים. לשם כך הוקצה שטח במערב הקיבוץ על מדרון גבעה הפונה לים, באתר שנקרא "שכונת הזיתים" על שום עצי הזית שבו. בתוכנית ניצל ינאי את המדרון להקמת יחידות מגורים דו־קומתיות, יחידת מגורים אחת בכל קומה, כאשר המדרון מאפשר כניסה ישירה ופרטית לכל יחידה בלי להידרש לטיפוס במדרגות — ליחידה העליונה מרחוב עִלי, ולתחתונה מרחוב תחתי. מאחר שהדירות יועדו לחברי קיבוץ ותיקים שילדיהם כבר עזבו את הבית, תכנו ינאי דירות מרווחות לזוגות, בנות כ־75 מ"ר האחת, ובהן שני חדרי שינה, חדר מגורים, מטבחון, שירותים ואמבטיה. בסטנדרטים הקיבוציים של אותם ימים היו אלה דירות מרווחות במיוחד (כיום נהוגות בקיבוצים דירות בשטח של כמאה מ"ר). בשכונה נבנו שמונה בניינים, שבכל אחד מהם ארבע דירות, והיא היתה להצלחה גדולה. עד היום דייריה משבחים את תכנונה, ושמה אף הוסב ל"שכונת ינאי". 
</p>
<div class='in-text-subtitle'><span class='yellowmarker'>רמת־גן,<br>1987</span></div>

<div class='in-text-title' id='proj26-txt'>הצעה להיכל ספורט <br>ע"ש זיסמן</div>
<p class='textpar-proj'>
היכל הספורט ע"ש זיסמן תוכנן על־ידי ינאי לקבוצות הספורט של רמת־גן, כחמש שנים אחרי שתכנן מרכז ספורט אחר למכבי רמת־גן, שלא יצא אל הפועל בגלל קשיי מימון. האולם החדש, ביוזמת ראש עיריית רמת־גן דאז אורי עמית, היה אמור לשרת את שני מועדוני הספורט הפועלים בעיר, מכבי והפועל. ראש העירייה היוזם גם ביקש לקרוא להיכל על שם שלום זיסמן, שהיה חבר כנסת, סגן ראש עיריית רמת־גן ויו"ר הוועד האולימפי הישראלי. האתר שנבחר, בסמוך לאיצטדיון רמת־גן ולקניון איילון שנפתח כמה שנים קודם לכן, היה אמור להחזיק אולם רב־תכליתי עם 2,500 מקומות ישיבה למשחקי ספורט מגוונים כגון כדורסל, כדורעף, כדוריד וטניס, שתוכנן כך שיוכל לארח גם מופעי מוזיקה. הפרויקט כלל גם מגדל צמוד לשימושים שונים. בתכנון הפרויקט כולו, ויותר מזה באולם הספורט, הציע ינאי לעשות שימוש בטכנולוגיות בנייה קלות ומתקדמות: אולם הספורט תוכנן מחלקי בטון טרומיים עמידים עם קונסטרוקציית פלדה ומִסבכי גג מצולבים. כיפת הגג חולקה לשמונה נגזרות: שבע מהן היוו את גג האולם, ואילו השמינית תוכננה בתצורה הפוכה כבסיס למגדל. לחיפוי הגג נבחרו רעפי בטון דקים (GRC) ומתכת. לבניית המגדל, שנבע מהגיאומטריה הייחודית של אולם הספורט, נבחרה טכנולוגיה דומה. תכנונו של ינאי לא נבנה. עיריית רמת־גן בנתה אולם קטן יותר, מחצית מגודל ההיכל שתכנן ינאי, בסמוך לאיצטדיון וינטר. 
</p>
<div class='in-text-subtitle'><span class='yellowmarker'>ראשון־לציון,<br>1987</span></div>

<div class='in-text-title' id='proj27-txt'>הצעה לפנימיית <br>ילדים ונוער אקי"ם</div>
<p class='textpar-proj'>
הפנימייה תוכננה על־ידי ינאי וצוותו בהזמנת עיריית ראשון־לציון, שביקשה להקים מרכז לילדי אקי"ם בראשון־לציון והסביבה, שסבלו ממחסור במסגרות לימוד ומחיה מתאימות לצורכיהם. הפרוגרמה הגדירה את צורכי הילדים והנוער וכללה חדרי לימוד ופונקציות חברתיות וטיפוליות. לתכנון הפנימייה השתמש ינאי בסכימת השטיח. אסטרטגיה זו התאימה לפנימייה באפשרה להעמיד יחידות אוטונומיות, שמנגד יצרו רצף אדריכלי של מִבנן אחד. בתכנון היחידות התייחס ינאי לצרכים המיוחדים של התלמידים בהתאמה למידת העצמאות שלהם. כל יחידה הושתתה על מה שכינה "מעגל החיים הראשון", דהיינו תנאים המקבילים לאלה הניתנים לילד החי בבית הוריו: ביתן קבוצתי, שבו יוכל כל ילד למצוא את מקומו באיזון עם המרחב האישי המגונן. כל ביתן כלל חללים אישיים, חללים קבוצתיים (פינות טלוויזיה, קריאה וספורט), כיתות פעילות לילדי הביתן וחצר. "מעגל החיים השני" היה מרחב כללי של חיי חברה וקהילה רחבים יותר, ובו מוקמו גם הפונקציות הניהוליות של הפנימייה: מִנהלה, מרפאה וחדרי יועצים. מרחבי המעגל השני מוקמו בחללים הציבוריים שנוצרו בין כמה ביתנים שחוברו זה לזה, ועליהם הוסיף ינאי את חללי הפונקציות הניהוליות. מערכת הסירקולציה בין חלקי הפנימייה השונים קשרה את המפלסים הציבוריים של הביתנים עם החלקים הציבוריים של המִבנן. התכנון של ינאי הגיע לשלבי פיתוח מתקדמים, אך לא נבנה עקב בעיות תקציביות.
</p>
<div class='in-text-subtitle'><span class='yellowmarker'>1987 - 1999</span></div>

<div class='in-text-title' id='proj27-txt'>תכנון מגדלים</div>
<p class='textpar-proj'>
הַחל בסוף שנות ה־80 ובמהלך שנות ה־90 בחן ינאי כמה אופציות להקמת מגדלים סביב גופים אנכיים דוגמת ארובות של תחנות כוח. ינאי ביקש לשלב ולפזר תחנות כוח קטנות בתוך המרחבים העירוניים, מה שלשיטתו היה מצמצם את המפגע הסביבתי. ה"אזרוח" של התחנות והארובות היה מביא, לטענתו, לייעול של ייצור החשמל ואספקתו. את הארובות הציע ינאי לעטוף בפונקציות נוספות ולהופכן למבנים רב־תכליתיים. שילוב רעיוני זה של מסחר ומשרדים הודגם על הארובות של תחנת הכוח בחדרה בכמה סקיצות והדמיות תלת־ממדיות, ואף הוצג בפני חברת החשמל לישראל. מעֵבר לפיתוח מגדלי־ארובות בשילוב פונקציות נוספות, ינאי חקר גם היבטים קונסטרוקטיביים הקשורים למגדלים. במגדל שתכנן לכיכר היינריך היינה בחיפה, הרעיון הקונסטרוקטיבי התבסס על צינורות פלדה בקוטר גדול המַתווים יחד "טוֹרוּס" (torus) — גליל טבעתי המוחזק על־ידי מערכת כבלים הרתומים לעמוד מרכזי.  
</p>
<div class='in-text-subtitle'><span class='yellowmarker'>תמרת,<br>1988</span></div>

<div class='in-text-title' id='proj28-txt'>בית משפחת צור</div>
<p class='textpar-proj'>
בית המגורים בתמרת תוכנן על־ידי ינאי וצוותו למשפחת פסיה ואמנון צור. תמרת הוא יישוב קהילתי סמוך לנהלל בין הגליל התחתון לעמק יזרעאל, שהוקם ב־1981 על־ידי תושבי האזור. בית משפחת צור תוכנן על אחת הגבעות הגבוהות של היישוב, הצופה אל הרי הגליל. לתכנון הבית התבסס ינאי על כמה סכימות גיאומטריות, המושתתות כולן (במונחיו) על חיבור של גופי רדי־מייד אפלטוניים. גופים אלה היוו את התאים השונים או הפונקציות השונות של הבית, והתחברו זה לזה בשני אופנים מרכזיים: רצף גופים ליצירת "שטיח של צורות", וחיבור הגופים האפלטוניים הראשוניים תוך גריעת שטחי החפיפה ביניהם בפעולה בוליאנית (הפועלת על קבוצה בת שני איברים בלבד). כך התפתחה בבית זה אסטרטגיית תכנון של בניין ללא יתרות. נפחי המִנסרה של הבית נוצלו, מצד אחד, לשימוש מלא בלי להותיר חללים לא שמישים, ומצד שני נפרשׂו ברוחב יד ליצירת תחושה של מרחב פתוח. בכך משקף הבית את התפיסה הסינרגטית של ינאי, דהיינו חיבור גופים תאיים ליצירת תנאי מחיה החורגים מנפח התאים עצמם. להקמת הבית פיתח ינאי, בשיתוף עם חברת מ.ל.ט. בתל־יצחק, לבֵנה שהותאמה לבניית קירות אלכסוניים. לימים ניתח ינאי את המורפולוגיה של הבניין בפריסה של הגוף הכולל לחתכים המשכיים, בדומה לסריקת תהודה מגנטית (MRI) להדמיית גופים. ייצוג זה מאפשר להבין את ההמשכיות והזרימה שנוצרות בחיבור הגופים האפלטוניים, ומבטא את מידת ההתאמה של כל חתך לפעילות המוכלת בו. 
</p>
<div class='in-text-subtitle'><span class='yellowmarker'>אתונה,<br>1988</span></div>

<div class='in-text-title' id='proj29-txt'>הצעה למרכז <br>עסקים וקהילה</div>
<p class='textpar-proj'>
מרכז עסקים וקהילה באתונה, יוון, תוכנן על־ידי ינאי וצוותו לבקשת יזמים יוונים, בכוונה לשלב פונקציות של מסחר ומלונאות עם מִתקני ספורט. מיקומו בין שדה התעופה הבינלאומי של אתונה למרכז העיר, בסמוך למערכת הכבישים הראשית שביניהם, הבטיח חשיפה גדולה לפרויקט וקהל מבקרים רב. לתכנונו בחר ינאי בסכימת הספירלה, לשילוב כמה מִנסרות שסבבו האחת את האחרת ויצרו מערך של מגדלים המחוברים זה לזה. בסמוך למִנסרות קבע ינאי מקום למגדל נוסף, שהיה אמור לאכלס את המלון, ואילו שלוש המִנסרות האחרות יועדו לפונקציות המסחריות והמשרדיות. בין המִנסרות למגדל המלון קבע ינאי מרחב ציבורי פתוח לשירות המתחם כולו. כמו בפרויקטים ספירליים אחרים, הארגון המרחבי של הבניינים מיקסם את חשיפת החללים הפנימיים אל החוץ, ובעיקר לאור ולאוויר. בסמוך למגדלים תוכננה מערכת חצרות פנימיות המסודרות בגריד ביחס לחנויות, למסעדות ולטברנות. הסירקולציה בין החצרות הפנימיות והחללים המסחריים על הגריד אורגנה בחללים בצורת חצאי גליל, כגלריות הליכה בין חלקי הפרויקט השונים. על עיקרון זה של בנייני מניפה ספירליים חזר ינאי בשני פרויקטים מאוחרים יותר: הצעתו לקריית הממשלה הפדרלית הגרמנית בברלין, והצעתו לבניין הסנאט של אוניברסיטת תל־אביב. המתחם לא נבנה עקב בעיות בזכויות הבנייה באתר.  
</p>
<div class='in-text-subtitle'><span class='yellowmarker'>הרדוף,<br>1989</span></div>

<div class='in-text-title' id='proj30-txt'>הצעה לבית אליהו</div>
<p class='textpar-proj'>
עמותת עלמה לתמיכה במעוכבי התפתחות יזמה רעיון של יישוב מוגן לבעלי צרכים מיוחדים ולקויות. בעמותה הגיעו למסקנה שהמרחבים הטיפוליים הקיימים לא מתאימים לנוער ולבוגרים בעלי צרכים מיוחדים, וביקשו להקים מסגרת קהילתית כפרית בסמוך לקיבוץ הרדוף שבגליל התחתון, מדרום לשפרעם, שבה יועסקו החוסים במלאכה, חקלאות ועבודות אחרות בעלות השפעה טיפולית. בבסיס הגישה הטיפולית במקום עמדו עקרונות החינוך של האדריכל ואבי האנתרופוסופיה רודולף שטיינר, שממשיכי דרכו בקיבוץ הרדוף הקצו חלק משטחי היישוב להקמת הכפר. רעיונותיו האנתרופוסופיים של שטיינר התכתבו עם האדריכלות האקספרסיוניסטית של ראשית המאה ה־20 ועם האדריכלות האורגנית של התקופה. ינאי, שפיתח תפיסה אדריכלית הבונה על התפתחות אבולוציונית, התייחס כמובן לאדריכלות האורגנית של שטיינר ותכנן כפר הפרושׂ כשטיח במרחבי הגליל התחתון, באופן המאפשר זרימה בין החללים לבין עצמם ובין חללי החוץ והפְּנים. אסטרטגיה זו איפשרה להקים יחידות מגורים גמישות וניתנות לשינוי, הנקשרות אלה לאלה באמצעות מרחבים ירוקים. המורפולוגיה של הבניינים התבססה על קירות אלכסוניים המדגישים את הזרימה בין הבניינים, שתוכננו לקום בשני שלבים: ראשית בניין מגורים מרכזי לשלושים חוסים, ובשלב השני בניין מגורים נוסף לשישים חוסים. הפרויקט לא נבנה בסופו של דבר עקב מחסור בתקציב.
</p>
<div class='in-text-subtitle'><span class='yellowmarker'>ברלין,<br>1992</span></div>

<div class='in-text-title' id='proj31-txt'>הצעה לתחרות על תכנון קריית הממשלה הפדרלית הגרמנית</div>
<p class='textpar-proj'>
ההצעה לקריית הממשלה הפדרלית הגרמנית פותחה על־ידי ינאי לתחרות בינלאומית, שהוכרזה כחלק מפרויקט ההתחדשות של ברלין לאחר נפילת החומה ב־1989, איחוד העיר ב־1990 וחזרת הממשלה הפדרלית לבירה הישנה. לקריית הממשלה הוקצה אזור בסמוך לבניין הרייכסטג על גדת נהר השפּרה. ינאי פיתח בניין רב־מערכתי שכלל משרדים למיניסטריון הפנים ולמיניסטריון החוץ, ספרייה ומרכזי כנסים ומדיה. כדי לענות על הצרכים הפרוגרמטיים המגוונים בחר ינאי ברעיון הבניין המניפתי, המורכב מזרועות המוצבות בהסטה זו ביחס לזו כאשר מידת ההסטה נקבעת על פי נקודת המגוז שאליה נמתחו. המורפולוגיה שיצרה סכימה בניינית זו מיקסמה את הקשר בין פנים וחוץ ברחבי הבניין, שכל יחידותיו וחלקיו חשופים למרחב, לאור ולאוויר. לארגון זה של חלקי הבניין היה גם תוצר לוואי: קירוי מרחבי של רחבה סמוכה, המאפשרת פעילויות שלא הוגדרו בפרוגרמה. תוצרי לוואי כאלה הם ממעלותיה של האדריכלות הגנטית שפיתח ינאי, שקיטלג בניין זה - לצד בניינים נוספים מסוגו (למשל הצעה למתחם משרדים בוואדיות חיפה, או הצעה לבניין הסנאט של אוניברסיטת תל־אביב) - בקטגוריה לה קרא "עכביש". בהצעה לקריית הממשלה הפדרלית בברלין פיתח סכימה בניינית שבבחינתה החל עוד בשנות ה־70, בארגון מרחבי המתייחס באופן משופר ומשמעותי יותר לסביבה - לבניינים סביב ובעיקר לרייכסטג, לנהר השפּרה ולפארק טירגרטן. הצעתו של ינאי לא התקבלה.
</p>
<div class='in-text-subtitle'><span class='yellowmarker'>1993</span></div>

<div class='in-text-title' id='proj32-txt'>הצעה למגורים מתועשים, צפת, ופרויקט רעיוני לחברות בנייה צרפתיות</div>
<p class='textpar-proj'>
ב־1993 הציע ינאי אסטרטגיה לבנייה מתועשת של מבני מגורים על מדרונות הר כנען בסמוך לצפת. פרויקט רעיוני זה פּוּתח כמענה על צורכי הדיור המיידיים של כמיליון עולים מארצות ברית־המועצות לשעבר, ובתגובה על החלטת משרד השיכון והבינוי לפתור את הבעיה תוך שימוש במבנים ניידים ובבנייה קלה. הרעיון של ינאי היה שכונה חדשה בת כ־5,000 יחידות מגורים על המדרונות הצפוניים של הר כנען. ליחידות המגורים עצמן הציע ינאי להשתמש במכולות תובלה. שטח הפְּנים של כל מכולה מאפשר להתקין בהן מספר מוגבל של פונקציות ביתיות - למשל מטבח וחדר מגורים, או חדרי שינה ושירותים - כך שמרחב ביתי שלם ייווצר מצירופן יחד של כמה מכולות. את יחידות המגורים כולן הציע ינאי לארגן בשני אופנים מרכזיים: לאורך דרכים מתפתלות במורד ההר, ובערִימה של מכולות אלה על גבי אלה ליצירת רבי־קומות. הרעיון היה להשתמש במאפייני הקונסטרוקציה המאפשרים נשיאה עצמית של שבע מכולות זו על גבי זו. לתמיכה קונסטרוקטיבית במכולות הפזורות הציע ינאי מערכת של מסגרות ומִסבכים מפלדה, כאשר ארגונן של היחידות יצר ביניהן רווחים לפעילויות חוץ־ביתיות, קהילתיות ושכונתיות. בפרויקט זה חזר ינאי למודלים שפיתח עם סטודנטים, באמצע שנות ה־70, לבנייה במורד הוואדיות של חיפה. כבר אז בחנו ינאי והסטודנטים שלו אופציות קומבינטוריות לארגון מרחבי של בינוי המושתת על ערִימה של תאי מגורים. רעיון זה של בניית מקבצי מגורים ממכולות, באסטרטגיה דומה לזו שבצפת, שימש את ינאי באותה שנה לתחרות שערכו חברות הבנייה הצרפתיות SIG וקנסון (Canson), שבה זכה במקום הראשון (מתוך 300 הגשות).
</p>
<div class='in-text-subtitle'><span class='yellowmarker'>הר איתן,<br>1993</span></div>

<div class='in-text-title' id='proj33-txt'>הצעה לתחרות על תכנון המרכז הלאומי למערכות ישראל</div>
<p class='textpar-proj'>
המרכז הלאומי למערכות ישראל בהר איתן תוכנן על־ידי ינאי וצוותו במסגרת תחרות פתוחה שהכריז המרכז, שהוקם בשנות ה־80 להנצחת הנופלים במערכות ישראל מתקופת התנ"ך ועד ימינו. אתר ההנצחה תוכנן לקום על שטח של כ־4,500 דונם בהר איתן שליד ירושלים, והיה אמור לכלול מוזיאון, מרכז חינוך ומחקר, ומאגר מידע על הנופלים. התחרות הפתוחה לתכנון האתר - שנתקל לאורך השנים בלא מעט קשיי מימון והתנגדויות בשל היקפו ויומרתו הגדולים - הוכרזה בראשית שנות ה־90 על־ידי מנכ"ל המרכז דאז, פלג תמיר. ינאי הציע בניין מתחפר בארגון ספירלי של זרועות, שבהן מוקמו הפונקציות השונות: אולמות, כיתות לימוד, משרדים, חדרי ישיבות, ספרייה ועוד. הזרועות התנקזו לכיכר מרכזית, ששימשה כניסה למתחם. הארגון הספירלי איפשר ליצור חצרות פנימיות שקועות לכל אחת מהפונקציות, ופיתוח נופי שהלם את מיקומו של האתר על ראש הר איתן הצופה אל ירושלים וסביבותיה. התוכנית להקמת המרכז בהר איתן נגנזה כליל בעקבות עתירות משפטיות של ארגונים ירוקים על רקע פגיעה ביער ירושלים.
</p>
<div class='in-text-subtitle'><span class='yellowmarker'>חיפה,<br>1994</span></div>

<div class='in-text-title' id='proj34-txt'>הצעה לתחרות על תכנון היכל המשפט</div>
<p class='textpar-proj'>
היכל המשפט בחיפה תוכנן על־ידי ינאי וצוותו לתחרות פתוחה, שהוכרזה על־ידי מִנהלת קריות הממשלה ובתי המשפט עקב מצוקת מקום בבתי המשפט של חיפה ששכנו באתרים שונים בעיר. הפרוגרמה ביקשה למקם תחת קורת גג אחת את בית המשפט המחוזי, בית משפט השלום, בית המשפט למשפחה ובית הדין לעבודה. לשם כך הוגדרו בפרוגרמה שבעים אולמות משפט וכתשעים לשכות לשירות כחצי מיליון תושבי הצפון. מיקומו של הבניין נקבע בקריית הממשלה בחיפה, בסמוך לשכונת ואדי־סאליב. הצעתו של ינאי התבססה על מערכת רדיאלית, ששילבה בין שלוש מערכות הסירקולציה הנדרשות בבתי משפט: לשופטים, לאסירים ולקהל הרחב. למרות ארגונו הרדיאלי, הושתת הבניין על תאים ריבועיים בודדים לפונקציות שונות, שמוקמו האחד ביחס לאחר בהסטת זווית קלה ליצירת מעגל של תאים. במרכז המערכת הרדיאלית מוקמו התאים ששימשו את אולמות המשפט, ובהיקף מוקמו התאים ששירתו כלשכות השופטים. בין שתי טבעות אלו מוקמה הסירקולציה של השופטים, נפרדת מזו של הקהל הרחב והאסירים. האסירים הגיעו לאולמות המשפט במערכת סירקולציה אנכית, שנמתחה מחלקיו התחתונים של הבניין ועד לאולמות. שלוש מערכות רדיאליות אלו יצרו יחד את המבנה, כאשר החלל ביניהן הגדיר את הכניסה לבניין והיווה את חלל המבואה ואת מערכת הסירקולציה של הקהל הרחב. בתחרות זו זכה ינאי בציון לשבח. במקום הראשון זכתה הצעתם של ברכה וד"ר מיכאל חיוטין, והיא זו שנבנתה ונחנכה ב־2003.
</p>
<div class='in-text-subtitle'><span class='yellowmarker'>חדרה,<br>1994</span></div>

<div class='in-text-title' id='proj35-txt'>הצעה לבניין דירות מדורג</div>
<p class='textpar-proj'>
ההצעה לבניין דירות בחדרה הוכנה על־ידי ינאי וצוותו במסגרת תכנון כולל ומחקר בחדרה, שיועדו לקדם את העיר לקראת שנות האלפיים. ינאי וצוותו הציעו דרכים לפיתוח כמה נקודות בעיר - ביניהן רצועת החוף ו"שדרת ים" היוצאת מהחוף מזרחה - ופיתחו גם תוכנית בנייה לגובה, ועוד. המחקר של ינאי וצוותו בחן את אופציות ההיתכנות של הפרויקטים השונים, הן מבחינה עירונית והן מבחינה כלכלית ואסטרטגית. בהקשר זה בחנו אופציות להשבחת נכסים עירוניים ולייזום נדל"ני בעיר, בלי להתפשר על האיכות האדריכלית של הפרויקטים. בניין הדירות המדורג הנדון היה חלק מתכנון כולל של שכונה במזרח העיר, שהוכן לחברה הקבלנית בנפיקה. השכונה נועדה להשתלב בתוכנית בינוי ערים לכביש מס. 13, המוביל מכביש 2 במערב אל תוך העיר, ובה 600 יחידות דיור בטיפוסי מגורים שונים, צמודי קרקע ורבי־קומות. כמה ממרקמי המגורים היו אמורים להיות בצפיפות גבוהה ואחרים - בצפיפות נמוכה. המורפולוגיה המדורגת של הבינוי מיתנה את המאסה, כאשר השטחים הפתוחים בין היחידות מובְנים בתפיסה התכנונית. בהצעה לשכונה בחדרה חזר ינאי, במובנים רבים, לתפיסת הבנייה המודולרית שפיתח ב־1966 (עם אברהם וכמן ואלי עטיה) במסגרת תחרות לבנייה מתועשת מטעם הוועדה האירופית לפחם ופלדה. ינאי חזר גם לטיפוס רב־קומות למגורים שפיתח בראשית שנות ה־70. בהצעות הראשוניות, שהוכנו בין אמצע שנות ה־60 לאמצע שנות ה־70, התרכז ינאי בתכנון יחידות המגורים עצמן. בחדרה, שנים לאחר מכן, שילב ינאי את הטיפוסים שפיתח בתפיסות של בנייה מתועשת ותכנון אורבני כולל.
</p>
<div class='in-text-subtitle'><span class='yellowmarker'>רמת־אביב,<br>1995</span></div>

<div class='in-text-title' id='proj36-txt'>הצעה לתחרות על תכנון בניין הסנאט של אוניברסיטת תל־אביב</div>
<p class='textpar-proj'>
תכנון בניין הסנאט של אוניברסיטת תל־אביב נעשה לתחרות פתוחה שקיימה האוניברסיטה. כדי לענות על צרכיה המתרחבים וגדלים של אוניברסיטת תל־אביב, שהוקמה בשנות ה־60, ביקשה הנהלת האוניברסיטה להקים בניין נוסף שישמש כאחד מן המרכזים האדמיניסטרטיביים של המוסד. הפרוגרמה הגדירה פונקציות כלשכת רקטור האוניברסיטה, רשות מחקר, אגף משאבי אנוש, לשכת הדקאן לעניינים חוץ־אקדמיים ומזכירות אקדמית. ינאי התייחס לפונקציות אלו בארגון דומה לזה שהציע לקריית הממשלה הפדרלית הגרמנית בברלין ב־1992. גם הסנאט של אוניברסיטת תל־אביב הוא בניין מניפה, המושתת על מערכת של תאים־משרדים הערוכים בהסטה. ארגון זה של הבניין איפשר, כמו בברלין, לחשוף את התאים השונים אל החוץ, ומנגד ליצור רחבה מקורה למרגלות הבניין. בשני המקרים ביקש ינאי להפעיל את תצורת המניפה לקישור הבניין וחלקיו עם הסביבה העירונית המיידית: בברלין היו אלא הרייכסטג, נהר השפּרה ופארק טירגרטן, שנקשרו כך במעגל; ובאוניברסיטת תל־אביב, בהיפוך מורפולוגי של המניפה, נוצר קשר בין שני צדדי הקמפוס. במסגרת תכנון הבניין למד ינאי את קמפוס אוניברסיטת תל־אביב, על הסירקולציה והארגון המרחבי של הפקולטות השונות. בניין הסנאט היה אמור לקשר בין כל חלקי הקמפוס. הצעתו של ינאי לא נבחרה. בתחרות זכה משרד אדריכלים יובל קדמון, שהצעתו נבנתה ונחנכה ב־1999.
</p>
<div class='in-text-subtitle'><span class='yellowmarker'>באר־שבע,<br>1995</span></div>

<div class='in-text-title' id='proj37-txt'>הצעה לתחרות על תכנון קריית הממשלה המחוזית</div>
<p class='textpar-proj'>
ההצעה לקריית הממשלה המחוזית בבאר־שבע הוגשה על־ידי ינאי וצוותו לתחרות פומבית שערכו מִנהלת קריות הממשלה והחשב הכללי במשרד האוצר. המטרה היתה לרכז את משרדי הממשלה בעיר הדרומית בבניין אחד במרכז העיר, במגרש ששטחו כשמונים דונם, כדי לשפר ולייעל את שירותי הממשלה לאזרח. בין הפונקציות שהוגדרו בפרוגרמה נמנו משרד המשפטים; משרד הבריאות; המשרד לאיכות הסביבה; משרד הבינוי והשיכון; משרד המסחר, התעשייה והתעסוקה (הכלכלה); משרד הפנים; משרד הרווחה; בתי דין רבניים; ומִנהל מקרקעי ישראל. בהצעתו חזר ינאי לדגם השטיח שאותו בחן קודם לכן בבניין מספנות ישראל בחיפה (1977), והציע מארג ארוז של יחידות בנייניות דומות זו לזו. החזרה על היחידה התאית פרשׂה מרחב ליניארי־היררכי של תאים, שחוברו ביניהם על־ידי מה שכוּנה בפי ינאי "נפחים חוץ־מערכתיים", ליצירת מערכת סטרוקטורליסטית של גריד הרותם את התאים המאורגנים עליו. בתחרות זכה משרד האדריכלים של רות להב וטוני ריג יחד עם פרופ' לן ורשאו מקנדה. הבניין נחנך בשנת 2000.
</p>
<div class='in-text-subtitle'><span class='yellowmarker'>תל־אביב,<br>1997</span></div>

<div class='in-text-title' id='proj38-txt'>הצעה לתחרות על תכנון מתחם רמז־ארלוזורוב</div>
<p class='textpar-proj'>
תכנון מתחם רמז־ארלוזורוב בתל־אביב הוכן על־ידי ינאי וצוותו לתחרות פומבית שהכריזה הרשות לפיתוח כלכלי של תל־אביב־יפו. העירייה ביקשה לפתח מודל תכנוני המשלב מגורים, מִנהל, מסחר וחיי קהילה במתחם המשתרע על שטח של 14 דונם, ובפרוגרמה נכללו במקום מרכז ספורט, שבט צופים, גני ילדים, משרדי עירייה, מגדל מגורים בן שלושים קומות וכיכר עירונית. בתכנון הפרויקט ענה ינאי על מורכבות הפרוגרמה בפיתוח מִבנן המורכב ממערכת תאים משולבים המתייחסים להקשרים האורבניים של מתחם רמז־ארלוזורוב, ממזרח לבנייני הוועד הפועל של ההסתדרות ברחוב ארלוזורוב ומדרום לגימנסיה הרצליה. הפרויקט כולו הועמד כך שפניו אל בנייני ההסתדרות, כאשר כיכר עירונית נפרשׂת בין בנייני ההסתדרות לבין הפונקציות השונות המרכיבות את המתחם, שהוגדרו כמערכת של תאים צמודים המייצרים מארג של שטיח. כל תא יועד לפונקציה אחרת: התא הצפוני־מזרחי למרכז הספורט. התא שממערב לו לשבט הצופים, וכך הלאה. יחד יצרו התאים מארג שחוּבּר בסירקולציה עִלית ותחתית. את מגדל המגורים מיקם ינאי בתווך בין בנייני ההסתדרות לגימנסיה הרצליה, כך שיהווה נקודת ציון הנצפית מחלקי המתחם השונים. ההצעה של ינאי זכתה בציון לשבח. בתחרות זכה משרד האדריכלים מייזליץ־כסיף, וב־2009 נחנך חלקו הראשון של הפרויקט: קמפוס חינוכי ע"ש גודמן, ומשרדי אגף הרווחה של עיריית תל־אביב־יפו.
</p>
<div class='in-text-subtitle'><span class='yellowmarker'>חיפה,<br>1998</span></div>
<div class='in-text-title' id='proj39-txt'>הצעה לעיר ימית</div>
<p class='textpar-proj'>
ב־1998 הגיש ינאי, בשיתוף עם האדריכלים גדי פוליטי ופרופ' זאב פרלמן, נייר עמדה הבוחן באופן השוואתי את ההצעה של החברה הכלכלית לחיפה לבנייה בים התיכון בקרבת המרינה של חיפה. החברה הכלכלית הציעה לייבש רצועת ים מצפון לתל־שקמונה, בצמוד לרצועת חוף בגודל 1,100 דונם. ינאי ושותפיו התנגדו לתוכנית מאחר שלטענתם היא התבססה על קונספט הנדסי מיושן, שהיה עלול לייצר מפגע סביבתי בלתי הפיך שיכרסם בנוף הכרמל ובמורדותיו עד לים, יפגע באקולוגיית הים ובמרקם העדין של הפלורה והפאונה בשמורת שקמונה, וישפיע לרעה על משטר הרוחות מן הים. במקום תוכנית זו של החברה הכלכלית הציע ינאי להקים כיכר ימית במים מוגנים שתוקף ברצועה בנייה, שגם היא תוכננה להימתח מתל־שקמונה צפונה במתווה דומה לזה שהציעה החברה הכלכלית. כדי למזער את הנזק שעלול לגרום פרויקט בסדר־גודל כזה, ההצעה של ינאי הרחיקה את הרצועה הבנויה מהחוף ויצרה מרינה פתוחה בין הבינוי הימי לחוף הים, באסטרטגיה תכנונית שביקשה לא רק לשמור על קו החוף אלא גם לחסוך בהוצאות על מילוי הים בחומרי מילוי מיובאים, העלולים לחולל נזק אקולוגי. במקום זאת תכנן ינאי קיר ים שראשיתו בחלקו הצפוני של תל־שקמונה, קיר המותאם גיאומטרית למשטר הרוחות וזרמי הים ומעוגן ישירות לקרקעית הים במערכת ספוגית שפיתח פרופ' אדר' מיכאל בורט. לאורך רצועה בנויה זו תוכננו מבני ציבור, מלונות, מגורים ומסחר. ההצעה של ינאי, שנסמכה על פיתוח בשלבים, לא יצאה אל הפועל. 
</p>
<div class='in-text-subtitle'><span class='yellowmarker'>קריית הלאום,<br>ירושלים,<br>1998</span></div>

<div class='in-text-title' id='proj40-txt'>הצעה לתחרות על תכנון בית ראש הממשלה</div>
<p class='textpar-proj'>
תוכנית זו הוכנה על־ידי ינאי וצוותו במסגרת תחרות שקיימה מִנהלת קריית הלאום, במטרה להציב את בית ראש הממשלה כגולת הכותרת והעוגן של קריית הממשלה כולה. בפרוגרמה הוגדרו הפונקציות המרכזיות והקשרים ביניהן, ובראשן לשכת ראש הממשלה, מטה משרד ראש הממשלה והיועצים, מִנהלה, משרדי מזכירוּת הממשלה, לשכות לשרים ללא תיק, אולם לישיבות הממשלה, אולם אירועים ועוד. ינאי, שהוזמן להשתתף בתחרות עם עוד כעשרה משרדים ישראליים מובילים, חזר בהצעתו לתצורת השטיח ששימשה אותו בבניין מספנות ישראל בחיפה (1977) ובהצעה לתחרות על תכנון קריית הממשלה המחוזית בבאר־שבע (1995), והציע מערכת פרושׂה של יחידות המתאספות לארגון דמוי שטיח. הבניין תוכנן כתאים־תאים המתחברים ליצירת אגפים, שחוברו ביניהם על־ידי חללי ביניים ומעברים. פיתוח תאי כזה הביא להגדלת שטח הפָּנים של מעטפות הבניין החיצוניות והפנימיות ואיפשר חדירה מיטבית של אוויר צח ואור טבעי. גולת הכותרת של החללים היא החלל המרכזי, ששימש ככניסה הראשית לבניין וממנו התפזרו המבקרים והמשתמשים בבניין אל הפונקציות השונות. בתחרות זכה הלל שוקן, אך בעקבות טענות על סטיית הצעתו מן הפרוגרמה, נמסרה הזכייה לרם כרמי. ינאי עתר לבית המשפט המחוזי בתל־אביב לפסילת התחרות עקב אי־סדרים בניהולה. בית המשפט המחוזי קיבל את טענותיו, אך ההחלטה נהפכה בערעור שהגיש כרמי לבית המשפט העליון, ותכנון הפרויקט נמסר לו. בסופו של דבר הוקפאו התוכנית ובניית הפרויקט למשך תקופה ארוכה בגלל בעיות תקציביות.
</p>
<div class='in-text-subtitle'><span class='yellowmarker'>אוניברסיטת חיפה,<br>1998</span></div>

<div class='in-text-title' id='proj41-txt'>הצעה לתחרות על תכנון מרכז IBM למדע וטכנולוגיה</div>
<p class='textpar-proj'>
מרכז IBM למדע וטכנולוגיה באוניברסיטת חיפה תוכנן על־ידי ינאי וצוותו לתחרות. ינאי התבסס על הפרוגרמה של הפרויקט - שילוב של משרדים (להנהלה ולעובדים), מעבדות, מחסנים וחדרי מכונות - כדי לפתח סכימה של אדריכלות שטיח, המאפשרת גדילה אינסופית של הבניין. כך ענה התכנון על הדרישה לתת מענה לגידול עתידי של המרכז, מבלי לדעת מראש באילו אופנים יתפתח. לשם כך פיתח מערכת המבוססת על גריד אורתוגונלי, המאפשר שילוב גמיש של המרכיבים הבנייניים השונים - קונסטרוקציה, מערכות חשמל ומיזוג אוויר, מערכות מכניות ומעטפת הבניין. מיקומם של המרכיבים הבנייניים השונים נקבע על הגריד האורתוגונלי זה ביחס לזה באופן מודולרי. במקרה של צורך בהרחבת הבניין, שיטה זו איפשרה לצרף מודול נוסף למערכות הקיימות. כמו בפרויקטים אחרים שתכנן במבנה שטיח, גם בהצעה למרכז IBM המערכת הקומבינטורית מאפשרת לצאת ממרחב תאי מצומצם ולגדול במספר אינסופי של אופציות, במקבצים של תאי הבניין השונים. בהמשך למחקריו בנושא, ינאי ניצל את השכפול העצמי של התאים המייצרים את המרחב הכולל לבחינת היחסים בין המרחבים החוץ־תאיים (מסדרונות, מעברים) לבין המעטפת החיצונית. הגדלת המעטפת החיצונית של הבניין הביאה לחשיפה גדולה יותר של פנים הבניין לתאורה טבעית ואיוורור. בתחרות זכה משרד אמר־קוריאל אדריכלים, והצעתו היא זו שנבנתה. 
</p>
<div class='in-text-subtitle'><span class='yellowmarker'>אוניברסיטת ניקוסיה,<br>קפריסין,<br>1998</span></div>

<div class='in-text-title' id='proj42-txt'>הצעה לתחרות על תכנון בנייני הפקולטות למתמטיקה, פיזיקה ומדעי המחשב</div>
<p class='textpar-proj'>
את מתחם בנייני הפקולטה למתמטיקה, פיזיקה ומדעי המחשב תכנן ינאי במסגרת תחרות שהכריזה אוניברסיטת ניקוסיה, שהוקמה בראשית שנות ה־80 כמוסד בין־מכללתי המפוזר בין ניקוסיה, לרנקה ולימסול. האוניברסיטה, שצמחה מאוד בשנות ה־80, נזקקה למרחבים חדשים, ובפרוגרמה הוגדרו כיתות לימוד, אולמות הרצאות, מעבדות ומשרדים. בתכנונו חזר ינאי לסכימה שהציע ב־1965 לבית ספר תיכון ליידי דיוויס בנאות־אפקה, תל־אביב, שהתבססה על מודל עקומת קוך שאותו המשיך לפתח במשך השנים. המודל מציע התפתחות פרקטלית של הבניין ושילוב של שתי מערכות ליצירת מערך סינרגטי. בבניין בניקוסיה פירק ינאי את המודל לשתי מערכות, שכל אחת מהן נוצרת בנפרד מצירוף של תאים בודדים, ובכל מערכת מיקם פונקציות שונות. החיבור בין המערכות יצר מרחב ציבורי פתוח למשתמשי האוניברסיטה והבניין, שנועד להיות גמיש ופתוח־קצה. בבסיס התכנון מודול יסוד של 9x9 מטרים, המקל על הבנייה ומייעל אותה ובה־בעת מגמיש מאוד את הקצאת השימושים בבניין. מערכות האינסטלציה תוכננו להימתח מתחת לרצפה ובתקרה, כדי לאפשר גמישות רבה ככל האפשר גם בחלוקות הפְּנים ולהוזיל את צריכת האנרגיה. ההצעה של ינאי לא התקבלה. 
</p>
<div class='in-text-subtitle'><span class='yellowmarker'>אוניברסיטת ניקוסיה,<br>קפריסין,<br>1998</span></div>

<div class='in-text-title' id='proj43-txt'>הצעה לתחרות על תכנון מעונות סטודנטים</div>
<p class='textpar-proj'>
את ההצעה למעונות סטודנטים באוניברסיטת ניקוסיה פיתח ינאי במשרדו במסגרת תחרות פתוחה. המשימה שעמדה בפניו היתה לתכנן מספר גדול ככל האפשר של יחידות מגורים בתקציב נמוך יחסית לפרויקט בסדר־גודל כזה. כדי להתגבר על הבעיה פיתח מערכת של רצועות בנייניות, שבכל אחת מהן כשש עד שמונה יחידות מגורים. שש עד תשע רצועות בנייניות כאלה אורגנו יחד ליצירת מִבנן מעגלי המקיף חצר פנימית, כאשר שלושה מעגלים כאלה יוצרים את מתחם המעונות השלם. היתרון במערכת בניינית זו נעוץ בהיותה קומפקטית, שכן היא צמצמה את שטחי החוץ הלא מנוצלים של המתחם, הקטינה את טווחי הסירקולציה בין החלקים השונים, ועם זאת איפשרה פרטיות בחדרי המגורים עצמם. גם מבחינה אקלימית היתה הצעתו של ינאי חסכונית. שיטת הארגוז הסגור שהציע הקטינה את קרינת השמש ביחידות המגורים, הגדילה את שטחי הצל בחצרות וחוללה סירוגין של הצרה והרחבה בחללי בבניין, תצורה המצייתת לעקרון ונטורי ומביאה להורדת הטמפרטורות בפנים הבניין ובחצרות. כמו כן, טכנולוגיות הבנייה שנבחרו על־ידי ינאי היו מורידות את עלויות ההקמה. כמו בפרויקטים אחרים, גם במעונות הסטודנטים של אוניברסיטת ניקוסיה יישם ינאי עקרונות של בנייה מתועשת עם מרכיבי בניין חזרתיים. הפתרונות של ארגון יחידות המגורים, השימוש בטכנולוגיות בנייה מתועשות והתכנון האקלימי היו מביאים לייעול היחס בין עלויות הבנייה והתפעול לבין מספר יחידות המגורים. הצעתו של ינאי לא התקבלה.
</p>
<div class='in-text-subtitle'><span class='yellowmarker'>ניקוסיה,<br>קפריסין,<br>1999</span></div>

<div class='in-text-title' id='proj44-txt'>הצעה לתחרות על תכנון משרדי הוועד האולימפי הקפריסאי</div>
<p class='textpar-proj'>
את ההצעה למשרדי הוועד האולימפי הקפריסאי פיתח ינאי עם צוותו לתחרות פתוחה מטעם הוועד, שנוסד עם חלוקת קפריסין ב־1974 ושכן בבניין ישן. הוועד ביקש לשוות מראה חדש למרכז הפעילות האולימפית באי, שהלכה והתרחבה והחלה לזכות בהישגים. התכנון של ינאי התבסס תחילה על טבעות הסמל האולימפי, כאשר מערך של מגדלים מזדקר מנקודות החיתוך בין הטבעות. משנוכח כי הגיאומטריה של הסמל והצמיחה לגובה לא מאפשרים תכנון יעיל וכלכלי, יצר תוכנית נוספת שהתבססה על צורת המגרש, שהיה רחב בצדדיו וצר במרכזו. ינאי מיקם שלוש תיבות זו על גבי זו בהסטה כמניפה, כך שכל תיבה נמתחה באלכסון מצד אחד של המגרש אל קצהו הנגדי. שלוש התיבות הצטלבו במרכז המגרש, שם מוקמה הכניסה לבניין. שתי הקומות העליונות יועדו למשרדי הוועד, ואילו הקומה התחתונה תוכננה לכניסת כלי רכב והולכי רגל. בחריצים שהתהוו בין התיבות נשתלו גנים לשימוש העובדים. הקונסטרוקציה הושתתה על גריד כפול (diagrid), שחלקו הושאר חשוף כעין פרגולה, בסמוך לגינות בחזית המזרחית של הפרויקט. הצעתו של ינאי זכתה בציון לשבח.  
</p>
<div class='in-text-subtitle'><span class='yellowmarker'>חולון,<br>2000</span></div>

<div class='in-text-title' id='proj45-txt'>הצעה לתחרות על תכנון מדיטק</div>
<p class='textpar-proj'>
ההצעה למדיטק חולון הוכנה על־ידי ינאי וצוותו לתחרות שקיימה בשנת 2000 עיריית חולון, שביקשה להקים מתחם בנייני ציבור ובו בניין המדיטק (ספרייה עירונית רב־תחומית), מוזיאונים, מלונות ומסחר לצד בנייני מגורים. הסכימה המרחבית שפיתח - ארגון רדיאלי של הבניינים במתחם, עם גשרים ליניאריים לחיבור בין המבנים השונים - התבססה על "מעגל אפולוניוס", שנקרא על שם אפולוניוס מפרגה, מתמטיקאי יווני בן המאה השלישית לפסה"נ. "מעגל אפולוניוס" הוא המקום הגיאומטרי של כל הנקודות שיחס המרחק ביניהן לבין שתי נקודות שרירותיות מחוץ למעגל הוא קבוע. הבחירה ב"מעגל אפולוניוס" לתכנון המתחם בחולון איפשרה לינאי יעילות רבה בארגון המרחבי של הפונקציות השונות ובהירות גדולה של הסירקולציה בין חלקיו השונים. לתכנון בניין המדיטק עצמו נדרש ינאי למשוואה אלגברית נוספת של המתמטיקאי היווני, המראה כיצד משיגים צורות של מעגל, אליפסה, פרבולה או היפרבולה ביצירת חתכים שונים דרך צורת החרוט. עיקרון זה שימש את ינאי לתכנון חלקו המרכזי של המדיטק, הספרייה, כאשר חרוט הבניין נחתך במקומות שונים ליצירת אזוריו השונים. החלק הקוני של החרוט החתוך, המשמש למידוף הספרים, מגדיר גם את אזורי הקריאה בבניין. בתחרות על תכנון המדיטק זכה פרופ' אדר' ברוך ברוך. תחרות נוספת, על תכנון בנייני המתחם האחרים, הוכרזה ב־2010, ובה זכה משרד האדריכלים ההולנדי־ישראלי של ורה ינובשצ'ינסקי (המְבצע את הפרויקט בשיתוף עם משרדה של בתיה סבירסקי־מלול).
</p>
<div class='in-text-subtitle'><span class='yellowmarker'>קהיר,<br>2002</span></div>

<div class='in-text-title' id='proj46-txt'>הצעה לתחרות על תכנון המוזיאון המצרי הגדול</div>
<p class='textpar-proj'>
ההצעה למוזיאון המצרי הגדול בקהיר הוכנה על־ידי ינאי וצוותו לתחרות בינלאומית שהכריז משרד התרבות של מצרים, שביקש להקים מוזיאון בקרבת הפירמידות בגיזה להצגת הממצאים הארכיאולוגיים מימי תות ענח' אמון ואילך. מעֵבר לשטח בנוי של 24 אלף מ"ר, הוגדרו בפרוגרמה גם שטחים למוזיאון ילדים, מרכז כנסים, מִתקני חינוך (כיתות לימוד, אולמות הרצאות) וגנים. המתחם השלם תוכנן להשתרע על כ־500 דונם, מה שהיה הופך אותו למוזיאון הגדול בעולם. ההצעה של ינאי הגיבה על הקִרבה הגיאוגרפית לפירמידות של גיזה בדמות בניין מתחפר בקרקע בצורת פירמידה, שהדהד הן את הצורה הגיאומטרית והן את מלאכת החפירה הארכיאולוגית. הסכימה הכללית הושתתה על תצורת ספירלה ריבועית, כאשר כל פונקציה מפונקציות המוזיאון משוכנת בזרוע אחרת של הספירלה. הזרועות המתחפרות בקרקע יצרו "ואדיות" קטנות (במונחיו של ינאי) בין פונקציות הבניין השונות. לקונסטרוקציה תוכננו מִפתחים גדולים שיספקו פתיחוּת וגמישות מירבית בחללי התצוגה. בפרקים של זרועות הספירלה תוכננו גרמי מדרגות ומעליות, להשלמה אנכית של התנועה בבניין. בתחרות השתתפו יותר מ־1,500 אדריכלים משמונים מדינות. במקום הראשון זכה המשרד האירי הנגן־פנג (Heneghan - Peng), ובניית המוזיאון החלה כעשור לאחר התחרות. כמחצית מ־800 מיליון הדולרים למימונו הגיעה מיפן. חנוכת הבניין מתוכננת לאוגוסט 2015.
</p>
<div class='in-text-subtitle'><span class='yellowmarker'>ניו־יורק,<br>2003</span></div>

<div class='in-text-title' id='proj47-txt'>הצעה לתחרות על תכנון האנדרטה לזכר פיגועי ה־11 בספטמבר</div>
<p class='textpar-proj'>
האנדרטה לזכר פיגועי ה־11 בספטמבר תוכננה על־ידי ינאי וצוותו לתחרות בינלאומית שקיים התאגיד לפיתוח מנהטן התחתונה. ינאי וצוותו תכננו שתי מערכות של כיסאות, כל אחת מהן במקום שבו עמד אחד ממגדלי התאומים. פרטי הכיסאות אורגנו על משטחים אלכסוניים באופן פרקטלי, כלומר: כל ריבוע־כיסא ערוך בהסטה סיבובית ביחס לריבוע־כיסא הסמוך לו, כך שכל הכיסאות בכל מערכת כוונו לבמה משותפת במרכז האנדרטה. המחשבה בבסיס התכנון היתה ליצור יחס הדדי בין הפרטי לציבורי. הכיסאות תוכננו לישיבה ולהתייחדות אישית, כמקום פרטי של זיכרון לכל אחת ואחד מן המבקרים באתר. עם זאת, הפניית הכיסאות כולם לכיוון המרכז האחד יצרה תחושה של שיתוף. בארגון האנדרטה חזר ינאי למודלים שבפיתוחם החל כארבעים שנה קודם לכן, ואשר שימשו אותו, בין השאר, בהצעה לתכנון אודיטוריום רב־תכליתי בכפר־סבא, שם נקט אסטרטגיה דומה לארגון הישיבה של הקהל סביב חלל מרכזי אחד. בכפר־סבא אורגנה הישיבה בחלל פנימי, ואילו בניו־יורק מדובר באנדרטת חוצות. הקשר זה, שגרר התייחסות לפתיחוּת של האנדרטה אל כיפת השמים ולנגישות של המקום לקהל הרחב, איפשר ישיבה לא פורמלית גם בין הכיסאות, על מערכת טריבונות שנוצרה על־ידי משטחים אלכסוניים. הייחוד בהצעתו של ינאי הוא עצם פתיחת השטח שבו עמדו המגדלים לכניסת מבקרים המבקשים להתייחד עם הנופלים. ינאי קיווה שעצם הנוכחות של המבקרים במקום תעצים את חוויית הזיכרון. בתחרות זכה האדריכל הישראלי־אמריקאי מיכאל ארד. הצעתו נבנתה והאנדרטה נחנכה לציון עשור לפיגועים, ב־11 בספטמבר 2011.  
</p>
<div class='in-text-subtitle'><span class='yellowmarker'>סיאול,<br>קוריאה הדרומית,<br>2005</span></div>

<div class='in-text-title' id='proj48-txt'>הצעה לתחרות על תכנון המרכז לאמנויות המופע</div>
<p class='textpar-proj'>
בניין המרכז לאמנויות המופע של סיאול תוכנן על־ידי ינאי וצוותו לתחרות בינלאומית שהוכרזה על־ידי המרכז. בפרוגרמה פורטו פונקציות כאולם קונצרטים, בית אופרה, קונסרבטוריון, מוזיאון, אולפני הקלטה ומשרדים, לצד פונקציות התומכות בפעילוית אלה. האתר שהוקצה לבניין, אחד המרכזיים בעיר, נמתח לאורכו של האי האליפטי נודול (ששטחו כ־52 דונם) במרכז הנהר האן. ינאי ניגש לתכנון בכוונה לפתור את בעיית ההצפה שהאי סובל ממנה ובה־בעת להציע פתרון למורכבות הפרוגרמה. את בעיית ההצפה פתר במיקום הפונקציות המרכזיות, משני צדי האי, בגובה רב יחסית מעל פני הקרקע. שלושת אולמות המופעים - אופרה, קונצרטים ואמפיתיאטרון, שאת גגו אפשר לפתוח לשמים - מוקמו בצדו הדרומי־מזרחי של האי, ובצדו הדרומי־מערבי מוקם בית מלון. את האי כולו חצו שני גשרים לתנועת מכוניות, מצפון־מזרח לדרום־מערב. הציר שנוצר בחצייתם את האי נוצל על־ידי ינאי להדגשת הארגון המפוצל. המגיעים לאי דרך הגשרים יכלו להוריד נוסעים באמצעו, ואלה יכלו להתפזר בנוחות לשני צדדיו, ולהתעכב תוך כדי כך בגלריות לאמנות שמיקם ינאי בדרך לאולמות הקונצרטים. הרעיון ההנדסי של האולמות שאב מסכימה רעיונית שפיתח לאולמות מופעים על בסיס מעטפת דו־קרומית, תחתון ועליון. מערכת האולמות הקליפתיים הללו תוכננה להיתלות על גרעין אנכי משותף, כאשר ההטיה הזוויתית הקלה של כל אולם דו־קרומי מאפשרת את ההושבה המשופעת ואת הקירוי. הארגון הגיאומטרי של האולמות איפשר צפייה נוחה מכל אחד מ־1,500 המושבים באולם. בתחרות זכה משרד האדריכלים הקוריאני של יון ס. לי. 
</p>
<div id='seperator'></div>
<div class='in-text-subtitle'><span class='yellowmarker'>ערן נוימן</span></div>
<div class='art-title' id='art1'>האבולוציה של <br>דוד ינאי</div>
	<p class='art-intext-title'>
שנת 1977
</p>
<p class='artp'>1977 היתה שנת מפתח בקריירה של דוד ינאי. בשנה זו, כשהיה בשיא תהילתו וכוחו המקצועי, חשף הונאה כספית בתקציב הבנייה של אחד מפרויקטי הדגל שלו, בית הלוחם בחיפה, שתכנן בשיתוף עם אלכס שוורץ. ינאי ושוורץ זכו בתכנון מרכז השיקום בתחרות פומבית שהוכרזה ב־1970 על־ידי ארגון נכי צה"ל, שביקש להקים מרכז קהילתי וטיפולי ללוחמים בנוסח מרכזים דומים שהוקמו באותה תקופה באירופה ובצפון־אמריקה. האדריכלים הציעו בניין מדורג על מורדות הכרמל הצרפתי ליד סטלה מאריס, באתר בשטח 25 דונמים שעיריית חיפה הקצתה לפרויקט. בבניין נכללו פונקציות שיקום שונות, בעיקר פיזיותרפיה ופעילויות ספורט המותאמות למוגבלים פיזית. ממועד הזכייה בתחרות היה ינאי עסוק בפיתוח הפרויקט, וב־1977 הגיעה הבנייה (שהחלה ב־1974) לשלב קריטי. ינאי גילה אז שהקבלן שזכה במכרז לא מילא אחר פרטי החוזה והוראותיו המחייבות, אלא שינה אותם כדי להביא להוזלה משמעותית בעלויות הבנייה בלי לקזז את ההפרשים משכרו־שלו, ובכך גרם לכרסום באיכות האדריכלות. כך חשב הקבלן להגדיל את רווחיו על חשבון האיכות האדריכלית, שהיתה מוגדרת ומחייבת בחוזה. 
</p><p class='artp'>     1977 היתה שנה חשובה לינאי מאחר שבה גם נחנך בחיפה בניין משרדי מספנות ישראל, שבתכנונו יישם תפיסה קומבינטורית ליצירת בניין פתוח־קצה שביכולתו לגדול. לאורך השנים חיפש ינאי דרכים לתכנון מרחבים אדריכליים מגוונים וגמישים תוך שמירה על אחדות בניינית, ובבניין המספנות הצליח להעמיד מרחב כזה: הבניין הושתת על מערכת מודולרית של תאים־חללים, משרדים שביכולתם לגדול או להצטמצם לפי הצורך <a class='tocscroll art-yellowmark' target='#proj17-txt'>»</a>. זמן קצר קודם לכן, בסוף 1976, נחנך פרויקט דגל נוסף של ינאי: המכון לחקר ימים ואגמים בתל־שקמונה, חיפה, שזכה לתהודה רבה לא רק על שום האדריכלות הייחודית שלו, אלא גם בגלל אופן מיקומו על שפת הים התיכון. המכון לחקר ימים ואגמים שולב על־ידי ינאי בפיתוח מקיף של רצועת החוף בעיר, שעל הכנתו שקד באותה עת בהזמנת החברה הכלכלית לחיפה ב־1973 <a class='tocscroll art-yellowmark' target='#proj13-txt'>»</a>. היה זה פרויקט שאפתני, שביקש לנקד את קו החוף במוקדי עניין שיביאו להגדלת מספר התיירים בעיר. הפיתוח הקיף מערכות תשתית רחבות, בתי מלון, מרכזי בילוי, פארקים וירידים, ובתוכם גם המרכז הימי בתל־שקמונה שכלל את המכון לחקר ימים ואגמים. 
</p><p class='artp'>     שנת 1977 היתה משמעותית בחייו של ינאי גם מאחר שאז, כשהיה בן 42, שלח ידו בפעילות פוליטית לצד אלוף (מיל.) מאיר זורע, אלוף פיקוד הצפון בשנות ה־60 וממקימי התנועה הדמוקרטית לשינוי, היא מפלגת ד"ש. מפלגה זו, שחרטה על דגלה נקיון כפיים ושקיפות פוליטית, זכתה לתמיכה גדולה נוכח ריבוי מקרי השחיתות בצמרת הפוליטית של התקופה, וזורע אף היה לחבר כנסת מטעמה בכנסת התשיעית. ינאי ־ שהיה אז בשיא כוחו, יקיר העיר המעורב בפרויקטים רבים בחיפה ־ חשף בקול גדול את אי־הסדרים הכספיים בפרויקט בית הלוחם, ולאחר שמחאותיו בעניין לא הואילו, הגיש תלונה במשטרה על הונאה.
</p><p class='artp'>     התנהלות העניינים סביב תלונה זו, במה שכּוּנה אז בעיתונות <span id='art1-foot1-' class='intext-footnotes'>"פרשת בית הלוחם",</span> טיפוסית לינאי ולפועלו בכל תחום. כשם שהיה קנאי לתכנון האדריכלי ־ כך רדף צדק ללא פשרות, הכל באופן טוטאלי. ינאי ־ מי שעבד במשרדו ללא לאות והשקיע את כל־כולו בחשיבה על אדריכלות ובפיתוח שיטות תכנון ייחודיות (גם כאשר ההשקעה לא נשאה רווחים ואף דחקה אותו לגירעונות כלכליים); ומי שהקדיש שעות על גבי שעות להוראה בטכניון, כשהוא פוגש את הסטודנטים גם מחוץ לשעות הלימודים במשרדו לתמיכה בעבודות מחקר ולהנחיית הפרויקטים שלהם ־ דאג לפרויקטים שלו כבבתעינו. הוא היה חדור אמונה בדרכו האדריכלית, ופעל תמיד לפי צו מצפונו. בפרשת בית הלוחם שילם ינאי מחיר כבד על חשיפת השחיתות, כפי שקורה לאפעם למי שממלא את תפקיד "השליח". העסקתו הופסקה לקראת סוף הבנייה, והוא לא זכה להשלים את הבניין. 
</p><p class='artp'>     טענותהנגד של מזמיני הפרויקט ־ ארגון נכי צה"ל ועיריית חיפה ־ נדחו בסופו של דבר בבית המשפט וינאי זכה בכל ההליכים, לרבות פיצויים שנפסקו לו על הפסקת עבודתו <span id='art1-foot2-' class='intext-footnotes'> ופגיעה בשמו הטוב.</span>  אך למרות שצדקתו יצאה לאור, הדימוי שדבק בו כ"עושה צרות" שקשה לעבוד אתו הביא לשחיקת מעמדו כ"יקיר העיר חיפה" ולהפסקת העסקתו בכמה פרויקטים נוספים, שעליהם כבר החל לעבוד. בתחרויות שבהן השתתף בשנים שלאחר פרשת בית הלוחם, הצעותיו המזוהות בנקל (על שום שפתו המובהקת) זכו לא פעם בפרסים וציונים לשבח, אך לא זיכו אותו בפרס הראשון ובהזדמנות של ממש לבנות ולהוציא לפועל את רעיונותיו.
</p><p class='artp'>     ובכל זאת, ינאי לא ויתר ולא הפסיק לעבוד. פרויקטים שהחל בתכנונם סביב אותה שנה גורלית בוטלו, ומאמצע שנות ה80 ואילך כמעט לא קיבל לידיו פרויקטים אחרים, אך ינאי לא נשבר והמשיך לתכנן, לעשות אדריכלות. בעשרות תחרויות שבהן השתתף ובמחקרים רבים שערך בעצמו ובשיתוף עם סטודנטים, המשיך לחפש מתודה מושכלת ליצירת אדריכלות. וגם אם לא זכה ליישם את רעיונותיו בחומר ובחלל ונאלץ להסתפק בציונים לשבח בתחרויות, הוא חקר והעמיד גוף עבודות משמעותי, שהגדיר את מאפייני האדריכלות ואת תנאי ההיווצרות והפיתוח שלה.
 </p><p class='art-intext-title'>    פרק ראשון: אינקובציה 
</p><p class='artp'>1977 היתה שנת מפנה שסימנה את תחילת הפרק השלישי בקריירה של ינאי. הפרק הראשון החל עם סיום לימודי האדריכלות בטכניון ב1961 והמשיך לאורך שנות ה60. היו אלה שנים של אינקובציה, שנים מעצבות, שבמהלכן פיתח ינאי ושִכלל את תפיסת האדריכלות שלו, שבמובנים רבים הגיעה לבשלות בשנות ה70. בשנות ה60 התעצב ינאי מבחינה מקצועית, כאשר עבד כמתמחה במשרדו של פרופ' אל מנספלד בחיפה ובמקביל החל לפתח גישה עצמאית משלו, בכמה תחרויות שבהן לקח חלק בשיתוף עם חבריו למקצוע אלי עטיה ואברהם וכמן. בהצעות שהגישו לתחרויות - כמו זו מ1961 על תכנון אודיטוריום רב־תכליתי בכפר־סבא <a class='tocscroll art-yellowmark' target='#proj13-txt'>»</a>, או זו מ־1963 על תכנון בניין עיריית ירושלים <a class='tocscroll art-yellowmark' target='#proj5-txt'>»</a>, שבהן הגיעו האדריכלים הצעירים למקומות גבוהים ואף זכו בפרסים ־ ניכר שינאי היה מושפע עדיין מהלכי הרוח האדריכליים שרווחו בשיח ובעשייה המקומית באותה תקופה. ינאי הושפע גם מהמחשבה הסטרוקטורליסטית, שאליה התוודע בלימודיו בטכניון ובעבודתו אצל מנספלד. אלא שאצל ינאי, הלכי רוח אלה לא באו לידי ביטוי בפואטיקה הפלסטית של הבטון כמו בעבודותיו של רם כרמי, ואף לא בחתירה נחושה לגיבוש סגנון אדריכלי מובהק. בשנות ה־60 התעניין ינאי בעיקר באתיקה שביסוד אופני ההרכבה של בניינים וב"אמת" של המרחב האדריכלי ואופני השימוש בו, אך זאת לא בדגש על רעיונות פונקציונליסטיים ממורשת האדריכלות המודרניסטית, אלא מתוך הבנה שארגון שיטתי של המרחב יניב אדריכלות שתהיה בעת ובעונה אחת בהירה, יעילה בשימוש, ומורכבת. 
 </p><p class='artp'>    כבר בעבודותיו הראשונות (בנוסף לפרויקטים שצוינו לעיל, אפשר למנות גם את ההצעה לתחרות על תכנון בית ספר תיכון ליידי דיוויס בתל־אביב, 1965) <a class='tocscroll art-yellowmark' target='#proj6-txt'>»</a>, ניכר שינאי מחפש שיטה ליצירת אדריכלות, בין אם כזו המבוססת על גריד ברור לבניין, ובין אם כזו שבבסיסה הגדרה של יחידות מודולריות שהבניין יורכב מצירופיהן השונים. השיטה ככלל הושתתה על תפיסת מרחב סטרוקטורליסטית, שלימים תבוא לידי ביטוי באדריכלות הגנטית שלו.
 </p><p class='artp'>    החיפוש של ינאי אחר שיטה ליצירת הצורה האדריכלית, אינו מפתיע. ינאי, שנולד בירושלים ב־1935, גדל והתחנך בעיקר בחיפה, שאליה עקרה משפחתו כשהיה נער לצורכי העבודה של אביו. האב היה שומר היערות הראשי של ממשלת המנדט הבריטי בפלשתינה־א"י, ולאחר קום המדינה היה למעריך קרקע. אמו המורה נפטרה ממחלה כשינאי היה רק בן 17, ולאורך ילדותו היה מצטרף לנסיעותיו המקצועיות של אביו ללבנון ולסוריה. את החינוך המשמעותי שקדם ללימודי האדריכלות בטכניון קיבל ינאי בשניים מהמוסדות המכובדים בעיר: בית הספר הריאלי, ובסמ"ת - בית ספר מקצועי תיכוני להנדסאים וטכנאים מוסמכים. בסמ"ת נוסד ב־1928 על־ידי הטכניון במטרה להכשיר אנשי מקצוע בתחומי ההנדסה והטכנולוגיה כבר בשלב הלימודים התיכוניים ־ אך ינאי נחשף לחשיבה מדעית כבר בבית הוריו, וזו רק הלכה והעמיקה בשנות לימודיו בבסמ"ת, שם התמחה בעיקר בחרטות ובמכונאות.   
  </p><p class='artp'>   שנות ה־50, שבהן למד ינאי בבסמ"ת, היו תקופה של שיקום ובנייה לאחר מלחמת העולם השנייה, והעיסוק בייעול של תהליכי הייצור בדרכי אוטומציה ומכניזציה עמד במרכז השיח והעשייה הטכנולוגית. היסטוריונים ותיאורטיקנים של אדריכלות כתבו על חדירת הטכנולוגיות המתפתחות לתחום, ובראשם זיגפריד גידיון, שבספרו מ־1948 בשם המיכון תופס פיקוד בחן את ההשפעה של תהליכי מיכון (דוגמת פס הייצור), אמצעי התחבורה המתקדמים <span id='art1-foot3-' class='intext-footnotes'>והשימוש במכשירי חשמל על חיי היומיום.</span>  מוצרי צריכה בסיסיים יוצרו אז בקצב מואץ כדי לענות על דרישות האוכלוסייה ההולכת וגדלה, ושיטות תיעוש החלו נלמדות במגמות ההנדסה והטכנולוגיה של בתי ספר תיכוניים מקצועיים בארץ. בבסמ"ת, אם כן, נחשף ינאי להליכי התיעוש, שכאמור התפתחו מאוד בשנים שלאחר מלחמת העולם השנייה. הוא הוקסם מהיקפי הפיתוח, וכבר אז החל לנסח מודלים של יעילות וביצוע מנגנוניים. שנים לאחר מכן התאים מודלים דומים של יעילות וביצוע בתכנון ובבניין, כאשר שקד על פיתוח מרחבים ארגונומיים (בהיגיון הנדסי) ליישומים אדריכליים. המטרה היתה ליצור מרחב מתוכנן המנותב לתכלית של שימוש יעיל, מן הבחינה הפרוגרמטית והקוגניטיבית כאחת (כלומר מרחב העונה, בין השאר, גם על צורך בחלל פתוח ו"לא שימושי" כביכול). מבחינתו של ינאי,<span id='art1-foot4-' class='intext-footnotes'> כפי שטען לא־פעם,</span>  האדריכלות אמורה להתגבש לכלל שלם חסר יתרות, שכן בהיותה מדויקת וחסכנית היא מתגלה כברורה ויעילה. חלל שתורם לתפיסה טובה יותר של המרחב, לא נחשב כבזבזני.  
  </p><p class='artp'>   ינאי יישם את הרעיונות החדשים ביצירתו האדריכלית כבר בתחילתה, ובאופן בולט במיוחד הַחל בראשית שנות ה־70, וזאת בכמה דרכים: שימוש במוצרי מדף מתועשים בתכנון האדריכלי, למשל בהצעה להקמת שכונת מכולות, שהגה ב־1993 כמענה לצורך הגובר בדיור בעקבות העלייה המסיבית מארצות חבר־העמים <a class='tocscroll art-yellowmark' target='#proj21-txt'>»</a>; או תכנון בניינים שכל רכיביהם מיוצרים בשיטות מתועשות, כפי שעשה ב־1987 בהצעה להיכל ספורט ע"ש זיסמן ברמת־גן <a class='tocscroll art-yellowmark' target='#proj26-txt'>»</a>; ינאי אף פיתח בעצמו רכיבי בניין מתועשים בשיתוף עם חברת מ.ל.ט. בתל־יצחק, שהיתה חלוצה בפיתוח רכיבים טרומיים לבנייה: ינאי פיתח שם לבֵנה משולשת, שאיפשרה את הקמת המשטחים האלכסוניים המורכבים המופיעים ברבים מן הפרויקטים שלו ־ למשל בשכונת מגורים בקיבוץ מעגן־מיכאל (1985) <a class='tocscroll art-yellowmark' target='#proj21-txt'>»</a>, או בבית משפחת צור בתמרת (1988) <a class='tocscroll art-yellowmark' target='#proj28-txt'>»</a>.
  </p><p class='artp'>   ינאי ראה בתיעוש האדריכלות חלק בלתי נפרד מתהליך התכנון, ומה שאף עשוי להוביל קדימה את התכנון כולו. לשיטתו, הכרת השיטה שבבסיס המבנה על מרכיביו השונים לא אמורה לבוא לאחר מעשה, אלא להתברר ולהנחות את הדרך כבר בראשית התכנון. כפי שלימד בקורסים שלו על תיעוש אדריכלי בטכניון, האדריכל נדרש להבנת תהליכי הבנייה בכל קו ששרטט בתכנון בניין מראשיתו. מבחינתו, תיעוש רכיבי הבניין רק יביא לייעול התהליך ולהוזלתו, ויאפשר מגוון רחב של אפשרויות ליצירת אדריכלות מורכבת.
 </p><p class='artp'>    אך לא רק התיעוש והבנת המנגנון עמדו במרכז האדריכלות של ינאי; כיוונים אלה נכרכו בגישה המורפולוגית, שאליה נחשף ינאי בעיקר בלימודיו בטכניון בשנים 1961-1957. בשנים אלה קודמו בפקולטה לארכיטקטורה ובינוי ערים שתי מגמות עיקריות ־ שיטות מורפולוגיות בתכנון אדריכלי, וגישות בתכנון ערים - וינאי, שסיים את לימודיו בהצטיינות, בלט בהישגיו בשני תחומים אלה ונמשך בעיקר למחקר מורפולוגי של המרחב הבנוי. גם באדריכלות העולם היו שנות ה־50 המאוחרות תקופת פריחה למחקר הצורה באדריכלות. בצרפת, אנדרה בלוק ־ ממייסדי כתב העת החשוב L'Architecture d'aujourd'hui ־ עודד מחקרים ועשייה אדריכלית המבוססת על <span id='art1-foot5-' class='intext-footnotes'>גיאומטריה מורכבת.</span>  בגרמניה ובהולנד, אדריכלים כמו ראלף שולר (Schüler) או פיט בלום (Blom), תלמידו של אלדו ון־אייק, <span id='art1-foot6-' class='intext-footnotes'>פיתחו שפה צורנית ייחודית באדריכלות.</span>  בצפון־אמריקה, אדריכלים כמו פול רודולף חתרו למורכבות צורנית <span id='art1-foot7-' class='intext-footnotes'>באדריכלות מגא-סטרוקטורלית.</span> בישראל בלט בתחום בעיקר אלפרד נוימן, מורו של ינאי בטכניון, ששִכלל גיאומטריה מורכבת ליצירת אדריכלות. כמו עמיתיו לספסל הלימודים אלדר שרון וצבי הקר, גם ינאי למד מנוימן והושפע ממנו; אך בשונה משרון והקר, הוא לא חבר לנוימן עם סיום הלימודים אלא המשיך לפתח את התפיסה המורפולוגית בדרכו העצמאית. אצל שרון, ובעיקר אצל הקר, הצורניות היתה אקספרסיבית במיוחד, בעוד ינאי העדיף להעמיק בחקר הצורה ולפתח שיטה לארגון צורני של המכלול האדריכלי.  
 </p><p class='artp'>    מבחינה זו, ינאי לא ראה את עצמו כמורפולוג ולא הבין את הצורה כמקור שממנו נובעת האדריכלות שלו. שלא כמו אצל פיטר אייזנמן, לדוגמא, שהחל במחקר גניאלוגי שיטתי של הצורה האדריכלית בשנות ה־60 אך בשנות ה־70 <span id='art1-foot8-' class='intext-footnotes'>פנה ליצירה חופשית</span>  ־ ינאי המשיך עד סוף ימיו בחיפוש מושכל אחר שיטה מנומקת. בניגוד לאייזנמן, שהַחל בשנות ה־70 יצר צורות ונפחים אוטונומיים ורק לאחר מעשה התאים את הפרוגרמה למורפולוגיה שנוצרה, ינאי ראה בצורה לא יותר מאמצעי או מרכיב בארגון מרחבי שיטתי. בבניין המושתת על שיטה ברורה ועקבית, כך סבר, תתחולל התפתחות טבעית אינטגרטיבית של מכלול ההיבטים המבניים: הצורה, הפרוגרמה, הקונסטרוקציה, הסירקולציה, המערכות התומכות. לאדריכלות, כאמור, לא יכולות להיות יתרות, ובכלל זה יתרות צורניות. הצורה נתבעה אפוא לנבוע מתוך השימושיות של הבניין ־ שימושיות במובן של ארגונומיה, ומבחינת האינטואיטיביות הקוגניטיבית של המרחב. 
 </p><p class='artp'>    יתרה מזו, לפי ינאי, ארגון נכון ושיטתי של הצורה היה אמור להנביע מעצמו את היופי של הבניין. לשיטתו, אין צורך לבקש את יפי הבניין במימד החזותי, לא בצורה ולא בצבע. צבע לא היה הצד החזק של ינאי: הוא היה עיוור צבעים, וראה בבהירות רק גוונים מסוימים ובראשם צהוב, שהפך לצבע דומיננטי בעבודתו. באשר לצורה, ינאי הבחין בין בניין לאובייקט רגיל ולכן מעולם לא השתית פרויקטים על תפיסה צורנית או פיסולית. כמה ממתנגדיו טענו אמנם שהיה פסָל מוכשר ולא אדריכל, אולם הצורה בפרויקטים של ינאי התפתחה תמיד באופן הגיוני ומושכל מתוך שיטה נהירה.
 </p><p class='artp'>    אפשר לשער שדימויו של ינאי כאדריכל "מורפולוגי" דבק בו בגלל יכולותיו הווירטואוזיות ביצירת צורות מורכבות. ינאי הפגין יכולות אלו כבר בימי לימודיו בטכניון, בכמה עבודות שבהן הגיע למורכבות צורנית גבוהה. בעיקר בלט מחקרו על בנייני ספירלה, שערך כפרויקט סטודיו ב־1958, שנת לימודיו השלישית. בפרויקט זה בחן ינאי ארגון מרחבי ספירלי של יחידות מגורים ליצירת מערך בנייני אחד שלם. הצורה הסופית של הפרויקט נגזרה מתפיסה ארגונית, שכיוונה להעניק לכל אחד מיחידות המגורים חשיפה מקסימלית לאור ואוויר. לאחר סיום לימודיו המשיך ינאי ובחן לאורך שנים אופציות שונות ליצירת טיפולוגיות בנייניות שונות המבוססות על ספירלה, עד שקבע את הספירלה כאחת הגיאומטריות המובילות בתורתו. ב־1965, בהצעה למרכז מסחרי בירושלים <a class='tocscroll art-yellowmark' target='#proj8-txt'>»</a>, הספירלה הגדירה את ארגון הבניינים השונים שהרכיבו את הפרויקט. שנים לאחר מכן, ב־1988, שִכלל ינאי את שיטת הארגון הזאת בהצעה למרכז עסקים וקהילה באתונה <a class='tocscroll art-yellowmark' target='#proj29-txt'>»</a>, שבו היטה את הבניינים כך שיישענו זה על זה ליצירת ספירלה. ב־1992, בהצעה לתחרות על תכנון קריית הממשלה הפדרלית הגרמנית בברלין <a class='tocscroll art-yellowmark' target='#proj31-txt'>»</a>, שב ינאי ובחן את עקרון הספירלה והוסיף לשכללו באמצעות פיתול ורוטציה מרחבית. בשלב זה הפכה הספירלה לארגון "עכבישי" ־ בניין השולח זרועות כעכביש. ב־1993 חזר ינאי לארגון הספירלי בבנייה למגורים, שבבחינתו החל בימי לימודיו בטכניון. בפרויקט זה ־ הצעה למגורים מתועשים לעולים במקבצי מכולות בצפת <a class='tocscroll art-yellowmark' target='#proj19-txt'>»</a>, רעיון שאף פּוּתח לתחרות עקרונית שיזמו חברות בנייה צרפתיות באותה שנה (ינאי זכה בה במקום ראשון) ־ אורגנו יחידות המגורים בספירלה, במתכונת זהה כמעט לזו שהתגבשה בפרויקט שיצר כסטודנט. 
 </p><p class='artp'>    הבחינה החוזרת והמחקר הבלתי פוסק של רעיונות אדריכליים אפיינו את עבודתו של ינאי. למעשה אפשר לטעון שינאי מעולם לא הפסיק לעבוד על הפרויקטים שלו, ושהפרויקטים מעולם לא הגיעו לכלל גמר. גם במקרים של פרויקטים שנבנו והושלמו, ינאי היה חוזר פעם אחר פעם לרעיונות שנקשרו בתכנונם תוך ייצוגם בסוגי מדיה משתנים ובחינת חלופות לפיתוחם. העבודה על פרויקט כמו בית הלוחם, למשל, החלה ב־1970 בשרטוט ידני ובבניית דגמים נסיוניים. שנים לאחר השלמת הבניין חזר ינאי לפרויקט בהדמיה תלת־ממדית וירטואלית, ובמקביל פתח בניתוח דיאגרמטי של היווצרותו הצורנית. נראה שהחזרה הבלתי פוסקת של ינאי לפרויקטים שלו נועדה, מצד אחד, להעמיק בהבנתם ולמצוא דרכים לקידום רעיונות שעלו בפרויקט אחד באמצעות פרויקט אחר; מצד שני, החזרה מעידה גם על תפיסתם האוניברסלית והאל-זמנית של הפרויקטים במחשבתו של ינאי, שהאמין כי רעיונות טובים יכולים להיות מיושמים לעד. כאשר חזר ועבד על פרויקטים שנים לאחר השלמתם, הוא גם תיארך אותם מחדש ־ והפרויקטים, שמועד עשייתם הלך והיטשטש, נדמו כחדשים לגמרי. ממד הזמן, השינויים התרבותיים, התפתחות השפה האדריכלית, אופנות אדריכליות ־ כל אלה לא היוו מסגרות ייחוס יציבות. לאורך השנים, בעוד האדריכלות משנה כיוון ונוהה אחר רעיונות חדשים, ינאי המשיך בשלו וחקר רעיונות שאת חלקם הגדול העלה לראשונה <span id='art1-foot9-' class='intext-footnotes'>כבר בתקופת לימודיו בטכניון.</span>   
  </p><p class='artp'>   את נטייתו המחקרית באדריכלות עיגן ינאי במסגרות שונות. ראשית, הוא מעולם לא עזב את הטכניון: עם סיום לימודיו לתואר ראשון נשאר ללמד במוסד כאסיסטנט, ובמרוצת השנים היה למרצה בכיר בפקולטה לארכיטקטורה ובינוי ערים. יחסם של אנשי הטכניון לינאי היה אמביוולנטי. מצד אחד, הישגיו הרבים הוערכו על־ידי רבים מעמיתיו, אם מהפקולטה לארכיטקטורה ואם מפקולטות אחרות. יהודית נאות, פרופסור למיקרוביולוגיה בפקולטה לרפואה ולימים השרה לאיכות הסביבה (2004 - 2003), ומיכאל פורה, פרופסור בפקולטה להנדסה אזרחית וסביבתית, היו מראשי התומכים בעבודתו של ינאי <span id='art1-foot10-' class='intext-footnotes'>ורחשו לו הערכה רבה.</span>  בפקולטה לארכיטקטורה ובינוי ערים זכה להערכה מצדו של פרופ' מיכאל בורט, דקאן הפקולטה בשנים 1979 - 1977 ו־1993 - 1989, שאף חלק עם ינאי עניין משותף בחקר הגיאומטריה של האדריכלות. מנגד, ינאי לא קיבל פרופסורה ולא קודם בדרגות המוסד, ובהחלט ייתכן שאישיותו הפולמוסית וישירותו הן שהיו לו לרועץ. 
  </p><p class='artp'>   במקביל לפעילתו בטכניון ערך ינאי מחקרים במסגרת הפרקטיקה הפרטית שלו, ובעיקר במשרד ת.א.ם (תכנון אדריכלי ומחקר) שהקים עם חבריו מהטכניון אביה השמשוני, אברהם וכמן, אלי עטיה וציון השמשוני כבר בראשית שנות ה־60. ינאי, הרוח החיה במסגרת זו, דחק בחבריו לשכלל תפיסה אדריכלית חדשה, וחברי ת.א.ם אכן לקחו חלק בכמה תחרויות ואך זכו בפרסים יוקרתיים. בשביל ינאי היתה ת.א.ם מסגרת לדיון ולבחינה של רעיונות אדריכליים מתקדמים, והוא המשיך להפעילה כפלטפורמה מחקרית גם לאחר עזיבת שותפיו ־ תחילה אלי עטיה ב־1968, שנה אחריו האחים השמשוני, ובהמשך גם וכמן ־ והפיכתה לחברה בע"מ, שנותרה בבעלותו הבלעדית עד מותו.
  </p><p class='art-intext-title'>   פרק שני: בנייה
</p><p class='artp'>את הרעיונות והתפיסות שהתבשלו במוחו ונחקרו בכמה פרויקטים לאורך שנות ה־60, היה בידו של ינאי לבחון הלכה למעשה בפרויקטים שיצאו לפועל בשנות ה־70. עשור זה, שבראשיתו זכה בתחרויות על תכנון בית הלוחם והמכון לחקר ימים ואגמים בחיפה, הוא הפרק השני והמשמעותי בקריירה של ינאי. באותן שנים הגיעו רעיונותיו של ינאי לבגרות ואדריכלותו נעשתה מורכבת יותר. הזכייה בתחרויות ועבודת התכנון והפיתוח איפשרו לו לבחון את הרעיונות תוך הגשמתם בחומר ובחלל, ובמהלך ההתנסות השתכלל המבע הבנייני. אם בשנות ה־60 התבססה האדריכלות של ינאי בעיקר על נפחים אפלטוניים שאורגנו בתצורות שונות ־ הרי שבשנות ה־70 הוא פיתח תפיסה מורכבת יותר של הצורה האדריכלית, תוך פירוט וארטיקולציה מעודנים יותר של נפחי הבניין.  
 </p><p class='artp'>    ההתנסות בבנייה ובפיתוח תוכניות עבודה סייעו לינאי להבין לעומק את הקשר בין צורת הבניין, הקונסטרוקציה והפרוגרמה. כך למשל, במכון לחקר ימים ואגמים בתל־שקמונה, ניסח ינאי במדויק את אופני השילוב של כמה מערכות לכלל בניין אחד, תוך שמירה על גריד תלת־ממדי שמגדיר את צורת הבניין כמכלול. כל אחת ממחלקות המחקר במכון, על משרדיהן ומעבדותיהן, נזקקה למערכת צינורות נפרדת עם קשר אנכי לים שיאפשר שאיבת מים. כדי לשלב בין כל הצרכים הנפרדים הללו חילק ינאי את הבניין לארבעה גושים שיועדו לארבע המחלקות השונות, והגושים אורגנו במרווחים של מחצית המפלס זה מזה, שאיפשרו לצינורות להימתח ביניהם בנקל. הבניין כולו ישב על גריד במודול קבוע של 3.15 מטרים, שעליו הקפיד ינאי בקנאות (מה שייעל את הבנייה ואת הייצור של חלקי הבניין).  
</p><p class='artp'>     בהמשך הדרך, ההתמודדות עם ההקמה של בית הלוחם תרמה לשִכלול מיומנויותיו של ינאי בהבנת המורפולוגיה של גופים גיאומטריים מורכבים, גילומם בחומר וביטויַם בקונסטרוקציה. ינאי היה מומחה בקונסטרוקציה, ובפרויקט בית הלוחם התמודד בהצלחה עם בניית גופים פירמידליים שהזדקרו כזיזים מן החללים המרכזיים של כל אחד משלושת אגפי הבניין. הגופים הפירמידליים פותחו כחלק ממערכת הקונסטרוקציה הראשית, כך שנבעו מההיגיון המבני שהכתיבה הגיאומטריה ולא הולבשו על הבניין כתוספת. ההידוק הגיאומטרי של הבניין איפשר החדרה של אור טבעי ואיוורור. כמו כן, ההחלטה לבנות את הגג עם קונסטרוקציית פלדה ולא מבטון, חידדה אצל ינאי את ההכרה בחשיבות ההלימה בין הקונסטרוקציה לבין החומר שממנו היא נבנית.
 </p><p class='artp'>    הבגרות התכנונית שאליה הגיע ינאי בשנות ה־70 באה לידי ביטוי גם ביחסו למרחב האורבני, ובמקרה שלו ־ העיר חיפה. ב־1973 הוזמן ינאי על־ידי החברה הכלכלית לחיפה להכין תוכנית פיתוח לקו החוף של העיר (מרכז תיירות ובילוי) <a class='tocscroll art-yellowmark' target='#proj14-txt'>»</a>, שנועד למשוך תיירים ולהגדיל את מספר המבקרים בעיר התחתית. הצפי היה שלקראת שנת 2000 תכפיל חיפה את מספר תושביה, וכדי להכין את עצמה למילניום החדש נדרשה העיר למוקדים של בילוי, תרבות ופעילות ציבורית. במקביל תכנן ינאי מערכת תנועה מורכבת, שהעידה על כישורי אינטגרציה טובים בין דיסציפלינות שונות של תכנון המרחב הפיזי.   
</p><p class='artp'>     אולם שנות ה־70 היו לינאי לא רק תקופה של פריחה ובשלות מקצועית, שכן במהלכן ידע משברים קשים. משבר בית הלוחם ב־1977 הוא המוּכּר והמדובר יותר בקריירה שלו; פחות ידועה הטראומה שחווה במלחמת יום כיפור. לאחר תקופת לימודים כעתודאי, התגייס ינאי לשריון עם סיום לימודיו בבסמ"ת. ב־1957, זמן קצר לאחר שהשתחרר מצה"ל, התקבל ללימודים בטכניון, תחילה במחלקה להנדסה חקלאית ואחר כך בפקולטה לארכיטקטורה. במלחמת 1973 לחם ינאי, סגן במילואים, בחזית הסורית. על הקורות אותו במלחמה כמעט לא דיבר, אך נראה שלקה בעקבותיה בתסמונת דחק פוסט־טראומטית, מה שמוּכּר יותר כהלם קרב. ינאי מעולם לא אובחן כהלום קרב, אך סיוטי הלילה שמהם התעורר שנים ארוכות לאחר מכן לא מותירים ספק בכך. חרף הסיוטים החוזרים ונשנים, <span id='art1-foot11-' class='intext-footnotes'>ינאי מעולם לא טיפל בהפרעה.</span> 
 </p><p class='artp'>    גם פרשת בית הלוחם הותירה בינאי צלקת עמוקה. הוא נפגע בעיקר מהתנהלות הגופים המזמינים ־ עיריית חיפה וארגון נכי צה"ל ־ כי ציפה שכאחראים על מימון הפרויקט יתמכו בדרישתו למִנהל תקין ולביצוע איכותי. להפתעתו, לא זו בלבד שגופים אלה לא תמכו בו, אלא אף התנכלו לו ודחקו אותו מהפרויקט. אלוף (מיל.) מאיר זורע ואלוף (מיל.) יוחאי בן־נון, לשעבר מפקד חיל הים (1966 - 1960) ומי שעמד בראש החברה הממשלתית לחקר ימים ואגמים (1982 - 1966), ומרדכי וירשובסקי, ממקימי התנועה הדמוקרטית לשינוי וחבר כנסת לאורך שנים ארוכות, היו מראשי התומכים במאבקו של ינאי, ואף הקימו את "האגודה למען האזרח הבודד" כדי לסייע לו. מקרב החוגים המקצועיים תמך במאבקו של ינאי יו"ר אגודת האדריכלים, יעקב רודיטי. 
  </p><p class='artp'>   אולם, כאמור, מאורעות אלה לא ריפו את ידיו של ינאי. כל כמה שהרגיש כי נשאר בודד במערכה, המשיך לפתח את גישתו ואת האדריכלות הייחודית שלו. ועדיין, חרף היותו למוד ניסיון בתכנון וביצוע ובעל היכרות עמוקה עם מערכות השלטון והניהול, מאז פרשת בית הלוחם לא קיבל לידיו פרויקטים רבים. שניים מן הפרויקטים הבולטים שלו לאחר הפרשה הוקמו בקיבוץ מעגן־מיכאל, קיבוצם של זורע ובן־נון. ב־1981 נחנך בקיבוץ מרכז ספורט רב־תכליתי שכלל בריכות שחייה ופיתוח נוף <a class='tocscroll art-yellowmark' target='#proj18-txt'>»</a>, וב־1985 נחנכה בו שכונת מגורים לחברים ותיקים הקרויה עד היום על שמו, "שכונת ינאי" <a class='tocscroll art-yellowmark' target='#proj25-txt'>»</a>.
 </p><p class='artp'>    שני הפרויקטים זכו להצלחה והערכה רבה בקיבוץ. הם שיקפו את היכולות של ינאי למזג מורכבות פרוגרמטית וצורנית. במרכז הספורט הרב־תכליתי הפליא ינאי בעיצוב הקרקע כאשר יצר שתי מערכות, עִלית ותחתית, שאיפשרו הפרדה מפלסית. ההפרדה חוללה ריבוי של שימושים אפשריים במרחבי הנוף במרכז הספורט, בין החלק העליון והתחתון. גם ב"שכונת ינאי" הפליא ינאי לנצל את הפרשי המפלס ליצירת אינטימיות, כאשר תכנן לכל אחת מיחידות הדיור כניסה פרטית נפרדת. חללי הפנים היו אמנם קטנים יחסית (כ־75 מ"ר הדירה), אך תכנונם החכם יצר תחושה של חלל גדול ופתוח. 
 </p><p class='art-intext-title'>    פרק שלישי: גנטיקה 
</p><p class='artp'> התקופה שמאז ראשית שנות ה־80 ועד מותו של ינאי ב־2006, התאפיינה בהעמקה של חקר התכן האדריכלי ובפיתוח התיאוריה שלו. בשלב זה ־ הפרק השלישי והאחרון בקריירה של ינאי ־ ניסח את האדריכלות הגנטית ובמקביל היה מעורב בפיתוח תוכנות לתכנון אדריכלי בשיתוף עם חברת ARC+. השימוש במחשב היה טבעי לינאי, לא רק בגלל כושרו של הכלי לייצג גיאומטריה בצורה בלתי אמצעית, אלא גם משום שאיפשר פיתוח של מודולים אדריכליים מורכבים.  
</p><p class='artp'>       ליצירת תשתית שתאפשר פיתוח של מודולים ממוחשבים, נזקק ינאי למנגנון סדור של התפתחות צורנית, ולצורך זה פנה למדע הגנטיקה. כמו חוקרי אדריכלות אחרים בעולם ־ למשל ג'ורג' סטיני מ־MIT, שפיתח את מה שקרוי "תחביר צורני" <span id='art1-foot12-' class='intext-footnotes'>(shape grammar),</span>  או ליונל מארץ' מ־UCLA, שהעמיד <span  class='intext-footnotes' id='art1-foot13-'>שיטה להתפתחות סדרתית של צורות</span>  ־ חיפש גם ינאי את ההיגיון שמאחורי התפתחות הצורה האדריכלית והגנטיקה סיפקה מסגרת הן להגדרת היחידה הבסיסית של האדריכלות (או בפי ינאי "הגֵן האדריכלי"), והן לניסוח מנגנון הארגון המרחבי של היחידות. על בסיס זה ניסח ינאי את המערכת הגנטית של האדריכלות, המורכבת מיחידות גנריות שהכוחות המופעלים עליהן מעצבים את ארגונן. כוחות אלה מופיעים ופועלים בדרכים שונות: הם יכולים להיות כוחות סביבתיים ואקלימיים, כוחות תרבות משתנים או כוחות חברתיים, וכולם יחד, לסוגיהם השונים, מכתיבים את ארגון הבניין.
 </p><p class='artp'>     אלא שהארגון המרחבי של הבניין, סבר ינאי, לא יכול להישאר פתוח וחופשי לחלוטין, ולכן התווה כמה מודלים צורניים קבועים שיתחמו את ההתפתחות האדריכלית, לפי הצרכים המשתנים. בין השאר הציע ינאי ארגון "מוביוסי" של יחידות האדריכלות הגנריות ושל הסירקולציה התומכת בהן ־ ארגון המחולל אדריכלות של אינספור מצבים טופולוגיים. מודל זה מאפשר, לדידו של ינאי, ניצול מיטבי של יחידות התא הגנריות, הזוכות לחשיפה מירבית למרחב החיצוני. מודל ארגון נוסף, המושתת על עקומת קוך, מושתת על חיבור שני גופים ליצירת מערך סינרגטי. ינאי ראה במודלים שניסח מבני יסוד קטגוריאליים לארגון יעיל של המרחב. 
</p><p class='artp'> בשנות ה־90 ובעשור הראשון למילניום החדש טרח ינאי בלי הפסקה על שִכלול המודלים הללו ועל השיטה לפיתוח צורה אדריכלית, והעבודה במחשב רק חידדה את מחשבתו וביססה את המימד הפרמטרי שאפיין אותה מראשית הדרך. אם בשנות ה־60 היתה תפיסת הצורה של ינאי ראשונית ומבוססת בעיקר על גופים אפלטוניים; ואם בשנות ה־70 השתכללה הארטיקולציה שלה כתוצאה מפירוט הבניינים שתכנן ־ הרי שבשנות ה־80 וה־90 השיג ינאי מורכבות צורנית גדולה אף יותר בהתבסס על שילוב של מספר הולך וגדל של גרידים, מודולים ופרמטרים שעושים את הבניין. השימוש במחשב הוא שאיפשר לינאי להגיע למורכבות זו.
 </p><p class='artp'>    אבל ינאי מעולם לא הסתפק בתיאוריה, ואת רעיונותיו הגיאומטריים־אדריכליים לא חדל לבחון בתחרויות תכנון. את היתכנות המודל שהושתת על "מעגל אפולוניוס", למשל, ועיקרו ארגון של יחידות גנריות במרחק מינימלי זו מזו, בחן ינאי בתחרות על תכנון היכל המשפט בחיפה (1994) <a class='tocscroll art-yellowmark' target='#proj34-txt'>»</a>. הפרוגרמה הייחודית של בתי משפט, הדורשת הפרדה בין שלוש מערכות תנועה ־ עצירים, שופטים וקהל ־ התאימה לסכימה הארגונית ש"מעגל אפולוניוס" מציע. באופן דומה בחן ינאי את מודל ה"שטיח" שלו ־ צירוף אופקי של יחידות גנריות ־ בהצעה לתחרות על תכנון פנימיית ילדים ונוער אקי"ם בראשון־לציון (1987) <a class='tocscroll art-yellowmark' target='#proj27-txt'>»</a>, שם איפשר המודל הוספה אינסופית של היחידות הגנריות ליצירת מִבנן גדֵל.
 </p><p class='artp'>    את המודלים הללו של ארגון מרחבי, שנוצרו על בסיס תורת האדריכלות הגנטית שלו, כינס ינאי במה שאפשר להחשיבו כ"מגנום אופוס" של חייו ־ "המצגת". ב"מצגת" ינאי שוטח ומנתח באופן תיאורטי את רעיונותיו ועבודותיו מאז ראשית דרכו ועורך אותם באופנים וירטואליים. הוא מפרט את התיאוריות הגנטיות המזינות את עבודתו, ומציג אחד־אחד את המודלים שפיתח: טבעת מוביוס, מעגל אפולוניוס, סידור ספירלי, ארגון "עכבישי", ארגון "שטיח" ועוד.
  </p><p class='artp'>    ינאי מעולם לא השלים את עבודתו על "המצגת". מותו החטוף מדום לב השאיר את "המצגת" לא גמורה ובטרם עריכה סופית. ובכל זאת, ינאי זכה להציגה לצד עבודתו בכמה תערוכות, האחת בגלריה של הפקולטה לארכיטקטורה ובינוי ערים בטכניון ב־2003; והאחרת, משותפת לו ולמיכאל בורט, במוזיאון לאדריכלות ומדע במוסקבה באותה שנה ־ תערוכה שזכתה להערכה גדולה בקרב קהילת המדענים והאדריכלים שם. 
 </p><p class='art-intext-title'> * * *
</p><p class='artp'>בתולדות האדריכלות הישראלית, דוד ינאי נמנה עם דור האדריכלים שמונה עמיתים כרם כרמי ואברהם יסקי, "דור הביניים" שהיה פעיל מסוף שנות ה־50 ואילך, קצת אחרי דור האדריכלים שהעמיד את התשתית הפיזית והתכנונית למדינה. ידידו רם כרמי, בנו של דב, היה נסיך אדריכלות שחיפש את דרכו באקספרסיביות של אדריכלות הבטון הברוטליסטית ואחר כך במה שכינה <span id='art1-foot14-' class='intext-footnotes'>"אדריכלות לירית".</span> יסקי, שהחל את דרכו באדריכלות נסיונית, היה לימים ל"אדריכל תאגידי" <span id='art1-foot15-'  class='intext-footnotes'>(corporate architect).</span>  ינאי היה האאוטסיידר של דורו, אוונגרדיסט שמחפש דרכים חדשות לאדריכלות. הוא מעולם לא התפשר על עמדותיו ורעיונותיו האדריכליים בניסיון להשיג לידיו פרויקט, לא ביקש לבנות בכל מחיר, וגם לא פונק על־ידי הממסד האדריכלי והאקדמי.
 </p><p class='artp'>    במובנים רבים, ינאי הוא גיבור טרגי. כמו גיבורים טרגיים, הוא דבק בדרכו ובמטרתו דבקוּת מוחלטת, נאבק מאבקים ללא־חת, ואף שילם על כך מחיר אישי כבד. כמו גיבורים טרגיים, הוא היה רב־קסם וחזק אופי, אדם שבכוחו לשאת את הסבל הרב הכרוך באי־קבלתו. הטרגדיה של ינאי נעוצה בכך שבעקבות פרשת בית הלוחם הוא איבד את מעמדו כאדריכל בונה. תשוקתו של ינאי היתה כמובן ליישם את רעיונותיו ולגלמם בחומר ובחלל. פרשת בית הלוחם חיסלה את האופציה הזאת כמעט כליל, והותירה לינאי בעיקר את העיסוק העיוני בפיתוח תיאוריה אדריכלית מרתקת. 
</p><p class='artp'>     ועדיין, הדוגמאות הבנויות הבודדות שינאי הותיר אחריו הן בעלות חשיבות רבה לתולדות האדריכלות בארץ. המכון לחקר ימים ואגמים ובית הלוחם בחיפה נחשבים כיצירות מופת של האדריכלות המקומית, וגם עבודותיו הפחות ידועות עומדות בסטנדרטים אדריכליים גבוהים. גם התיאוריה של ינאי היא ציון־דרך בתחום, ולא רק בהקשרים המקומיים. תוך אינטגרציה של רעיונות וגישות מתחומי האדריכלות והגנטיקה, ינאי העמיד מתודה מחקרית תקפה ושיטות מעשיות ליצירה אדריכלית. התיאוריה שהחל לפתח כבר בשנות ה־70, במורכבותה הגדולה, יוצאת דופן במקומותינו. במובן זה, כמו גיבורים טרגיים אחרים, ינאי הקדים את זמנו. היום, ולוּ גם בבלי דעת, אדריכלים רבים מיישמים את תורתו בבניינים שהם מתכננים.
</p>
<div class=" foot-art1 footn" id='art1-foot1'><h1>1</h1>ראו, למשל, מרדכי גילת, <u>"שערורית המליונים של בית הלוחם"</u>, ידיעות אחרונות, <b>29.1.1978</b></div>
<div class=" foot-art1 footn" id='art1-foot2'><h1>2</h1>ראו פסיקת בית המשפט המחוזי חיפה, ת.א. 1687/79</div>
<div class=" foot-art1 footn" id='art1-foot3'><h1>3</h1>Sigfried Giedion, <u>Mechanization Takes Command: A Contribution to Anonymous History </u>(London: Oxford University Press, <b>1948</b>)</div>
<div class=" foot-art1 footn" id='art1-foot4'><h1>4</h1>כמה סטודנטים וחברים של ינאי העידו כי היה חוזר על דעה זו באוזניהם לא-אחת.</div>
<div class=" foot-art1 footn" id='art1-foot5'><h1>5</h1>בעבודתו ובכמה גליונות של L'Architecture d'aujourd'hui קידם בלוק מחקר מורפולוגי על בסיס גיאומטריה סטרוקטורליסטית. להרחבה על פועלו ראו:André Bloc,  <u>Le Monolithe Fracturé</u> (Paris: Association français d'action artistique, <b>1996</b>)</div>
<div class=" foot-art1 footn" id='art1-foot6'><h1>6</h1>ראו: Liane Lefaivre and Alexander Tzonis, Aldo van Eyck, <u>Humanist Rebel: Inbetweening in a Postwar World </u>(Rotterdam: 010 Publication, <b>1999</b>)</div>
<div class=" foot-art1 footn" id='art1-foot7'><h1>7</h1>ראו:Gerhard Schwab,<u>The Architecture of Paul Rudolph</u> (London & New York: Thames & Hudson, <b>1970</b>)</div>
<div class=" foot-art1 footn" id='art1-foot8'><h1>8</h1>ראו:Peter Eisenman,<u>The Formal Basis of Modern Architecture</u> (Baden, Switzerland: Lars Müller, <b>2006</b>)</div>
<div class=" foot-art1 footn" id='art1-foot9'><h1>9</h1>למרות השכלתו הרחבה, המשתקפת בספרייתו הגדולה ובאה לידי ביטוי בבקיאותו באדריכלות ובמדעים, ינאי לא הפעיל את ההיסטוריה או ההיסטוריוגרפיה כאמצעים לארגון ידע וליצירת משמעות בעבודתו. הדבר ניכר הן בחזרתו המתמדת לעבודותיו, לצורך פיתוחן החוזר ונשנה, בלי להתייחס לזמן שעבר ולאירועים שהתרחשו, והן בהרגליו יוצאי-הדופן בכל הנוגע לתיארוך הפרויקטים שלו. המסמכים שהשאיר אחריו אינם מתוארכים או מאורגנים באופן כרונולוגי.</div>
<div class=" foot-art1 footn" id='art1-foot10'><h1>10</h1>בסרטים שצולמו בתערוכת ינאי בטכניון ב-2003, נראה ינאי מדריך את פרופ' יהודית נאות ואת פרופ' מיכאל פורה בתערוכה ומסביר להם על עבודותיו. הסרטים שמורים באוסף דוד ינאי, הארכיון הישראלי לאדריכלות ע"ש דוד עזריאלי, מוזיאון תל-אביב לאמנות.</div>
<div class=" foot-art1 footn" id='art1-foot11'><h1>11</h1>אלמנתו של ינאי, עו"ד דניאלה גרצולין, מספרת כי בערוב ימיו הביע באוזניה את חששו כי לקה בהלם קרב. </div>
<div class=" foot-art1 footn" id='art1-foot12'><h1>12</h1>ראו: George Stiny, <u>Shape: Talking about Seeing and Doing</u> (Cambridge, MA: MIT Press, <b>2006</b>)</div>
<div class=" foot-art1 footn" id='art1-foot13'><h1>13</h1>ראו:Lionel March, <u>"Forty Years of Shape and Shape Grammars, 1971-2011"</u>,  Nexus Network Journal, 13:1 (<b>2011</b>), pp. 5-13</div>
<div class=" foot-art1 footn" id='art1-foot14'><h1>14</h1>ראו רם כרמי, <u>אדריכלות לירית</u> (תל אביב: משרד הביטחון ־ ההוצאה לאור, <b>2001</b>)</div>
<div class=" foot-art1 footn" id='art1-foot15'><h1>15</h1>ראו שרון רוטברד, <u>אברהם יסקי: אדריכלות קונקרטית</u> (תל אביב: בבל, <b>2007</b>)</div>



<div class='in-text-subtitle'><span class='yellowmarker'>טלי חתוקה</span></div>
<div class='art-title' id='art2'>החיפוש אחר השיטה</div>
<p class='art-intext-title'>"סגנון, זה לא מעניין, אין דבר כזה. תשאירו את זה להיסטוריונים".<span id='art2-foot1-' class='intext-footnotes'> -דוד ינאי</span></p>
<p class='artp'>ענף מרכזי בעשייה האדריכלית והתכנונית של ישראל היה ועודנו תכנון שכונות מגורים. עוד טרם כינונה של המדינה היתה השכונה אבן יסוד בבניית הערים בישראל. שורשיה של גישה זו במצאי הקרקע המוגבל שעמד לרשות הקהילה היהודית וכן בשימוש ביחידה השכונתית כאמצעי ליצירת זהות והתבדלות מן הרקמה הקיימת, הילידית. בראשית ימי המדינה עוצב אורח החיים של האוכלוסייה היהודית באופן אחיד והומוגני,<span id='art2-foot2-' class='intext-footnotes'> כאמצעי לבנייתן של זהות לאומית ואזרחות טובה</span>.  מגמות עולמיות ומקומיות חוללו תפנית בהלך רוח זה בישראל, בייחוד החל משנות ה־70 עם דעיכת רעיון מדינת הרווחה והמעבר למדיניות ניאו־ליברלית, צמצום המעורבות הממשלתית בשוק הדיור הישראלי והעלייה ברמת החיים בישראל. אמנם בשנות ה־70 הממשלה לא הפסיקה לחלוטין את מעורבותה בשוק הדיור, אך הסבסוד הממשלתי של דירות הומר למענקים והלוואות ולהפרטה של חברות דיור ממשלתיות. בשנות ה־80 וה־90 הושלם תהליך צמצום המעורבות הממשלתית הפיננסית,<span id='art2-foot3-' class='intext-footnotes'> והבנייה הפרטית החלה להוביל את שוק הבנייה למגורים.</span>  הטיפולוגיה של השיכונים השתנתה, מרבדים של מבנים פרטיים נפרשו בצפיפות נמוכה על הקרקע, מתחמי מגורים נבנו למעמד הבינוני. העלייה בהכנסה הפנויה ובכוח הקנייה, ויחד איתם ברמת הדיור, הפכה את אופן המגורים <span id='art2-foot4-' class='intext-footnotes'> לחלק בלתי נפרד מזהותו של הישראלי</span>. 
</p><p class='artp'> המרכזיות של תכנון ובניית שכונות בישראל, השכפול החזרתי של סביבות המגורים ברחבי הארץ והרגולציה הנוקשה חיזקו אצל אדריכלים רבים את השאיפה לתכנן מבני ציבור כשדה שיאפשר להם לבטא את יצירתיותם. דוד ינאי נטה לבקר כמיהה זו וראה את העיסוק במגורים כַּליבה של העשייה האדריכלית. "כמה מבני ציבור כבר יש? כמה דובדבנים פה ושם?", נהג לומר,<span id='art2-foot5-' class='intext-footnotes'>"העיקר זה המגורים, אבל האדריכלים ומתכנני הערים זנחו את ההמצאה בכל הנוגע לרקמות מגורים"</span>. 
</p><p class='art-intext-title'>מתודה ותכנון
</p><p class='artp'> הצורך בהמצאה ובחשיבה יצירתית על סביבות המגורים התפתח אצל ינאי כחלק מהביקורת שלו על <span id='art2-foot6-' class='intext-footnotes'>השכפול והחזרתיות של ארגון מרחב הדירה בישראל</span>.  במסגרת עבודה שכתב, המבוססת על ניתוח תרשימי דירות שנלקחו ברובם מתוכניות של חברות בנייה שפורסמו בעיתונים או הוצאו למכירה בקטלוגים, ביקש למפות את הארגון של הפונקציות השונות בדירה. מיפוי הדירות כלל פרויקטים של מתכננים שונים במגוון ערים, ביניהן תל־אביב, חיפה והרצליה. המיפוי כלל ניתוח גרפי, סכימטי, של הפונקציות בדירה (שאותן כינה "צמתים") ושל הקשרים בין הפונקציות השונות (שכונו בעבודה "ענפים"). ינאי מצא שלמרות השונות הטיפולוגית וההקשרית, ארגון היחסים בין הפונקציות השונות בדירה – סלון, מטבח, חדרי שינה, חדרי אמבטיה ושירות – נותר קבוע פחות או יותר. מסקנות המחקר היו חד־משמעיות: 
</p><p class='artp'> מניתוח הדירות בעזרת גרפים מתגלה שלמרות שהדירות הן פרי תכנון שונה, למרות שהן מבונות באזורים שונים בארץ ושייכות לקונטקסט מגורים שונה (וילות, מגדלים וכו'), הגרף המנחה שלהן הוא זהה. [...] המפתיע הוא שלמרות התנאים השונים בבינוי (כיווני אוויר שונים, צורות מגורים שונות וכו'), הגרף הוא זהה. ולא רק זאת, מספר הצמתים והענפים ויחסי הענפים כמעט זהים, וההבדלים ביניהם קטנים וחסרי משמעות. 
</p><p class='artp'> כמה שנים מאוחר יותר, בהמשך למסקנות עבודתו, קידם ינאי פרויקט רעיוני שביקש לאתגר את סדר היום של ארגון דירת המגורים. הפרויקט, תחת הכותרת "אנליזה מורפולוגית של צורות מגורים", מציע חקירה קומבינטורית של אפשרויות הרשת המתומנת בעיצוב סביבות מגורים. המתומן הוא הצורה הבסיסית המחוללת בפרויקט, צורה אשר ניתנת לשכפול אך יוצרת מגוון של נפחים. חשיבותו של הפרויקט היא ביעד שהציב לעצמו, קרי, חיפוש אחר מתודה ליצירת סביבות מגורים, המסד הרעיוני לרוב־רובם של הפרויקטים שלו.
</p><p class='artp'> החיפוש המובנה אחר שיטה החל בניתוח של הרשת המתומנת, פיתוח האפשרויות שהיא מגלמת ובחינה של יישומן בעיצוב של טיפוסי מגורים. המבנים האדריכליים, טיפוסי המגורים שיצר, היו מבוססים על כמה עקרונות מרכזיים: 
</p><p class='artp'> 1.  הצורה הגיאומטרית כמחולל. הבחירה במתומן, צורה מורכבת, נובעת מיכולתה להשתלב עם צורות נוספות ולייצר רשת של מרחבים. המתומן, שאינו גמיש כמו הקובייה, מבטא גם את הצורך לחפש צורות העשויות לתרום לתפיסה מרחבית תלת־ממדית חדשה.
</p><p class='artp'> 2.  תכנון באמצעות נפחים. זוהי נקודת המוצא האדריכלית לתכנון שאינו מתפתח מהדו־מימד (התוכנית) לתלת־מימד (נפח), אלא להפך – ראשית מתוכנן הנפח התלת־ממדי, וממנו נגזרת התוכנית הדו־ממדית. תכנון הנפח עצמו מבוסס על שיקולים של <span id='art2-foot8-' class='intext-footnotes'>יחס יעיל וכלכלי בין שטח למעטפת</span>. 
</p><p class='artp'> 3.  נצילות מרחבית מבוססת גיאומטריה. למעשה, תכנון הדירה וארגון היחסים בין הפונקציות השונות בה הם נגזרת של תכנון הנפחים. אולם הגיאומטריה לא הכתיבה רק את הסדר הפרוגרמטי (הפנים־דירתי) אלא גם את היחסים בין היחידות (פיתוח המרחב בין הבניינים). במובן זה, הגיאומטריה של הרשת המתומנת הכתיבה סדר מרחבי הוליסטי, מוחלט. 
</p><p class='artp'> 4.  גמישות והמשכיות. שיטת העבודה מבוססת על היגיון מתמטי המאפשר רציפות אינסופית. למערך המתוכנן אין התחלה או סוף, אלא הוא רציף, ולעולם ניתן להוסיף לו או לגרוע ממנו.
</p><p class='artp'> 5.  שיטתיות, תכונה המאפשרת את תיעוש יחידות המגורים אך אינה בהכרח פוגעת ביצירת המגוון. עיקרון זה ביקש לאתגר את החזרתיות (שאותה זיהה ינאי בתכנון מבנה הדירה), בד בבד עם קידום פתרונות ייצור יעילים וכלכליים בבנייה. 
</p><p class='artp'> העקרונות שגובשו, התלויים זה בזה, תרמו ליצירתה של שיטה תכנונית ואידיאולוגית. גיבושה של שיטה זו במסגרת "אדריכלות של נייר", ללא לקוח, אפשר לינאי לבחון סוגיות, בעיות, להפוך בהן, לכמת אותן, להגות רעיונות, להציע פתרונות; לפתח שפה שליוותה את עשייתו ברוב הפרויקטים שתכנן וביצע. 
</p><p class='art-intext-title'> שיטה ופתרון
</p><p class='artp'> החיפוש אחר פתרונות תכנוניים יצירתיים מובנה בעשייה האדריכלית. אולם החיפוש אחר שיטה תכנונית, מתודה שבאמצעותה ניתן לפענח ולפרק שדות שונים ולהטמיע בהם פתרונות המבוססים על רציונל דומה, מעוגנת בגישה הפוזיטיביסטית, גישה המניחה שקיימת בעיה; שהאדריכל מסוגל לזהות ולנתח אותה; שביכולתו למצוא לה פתרון. הלך רוח זה של הזירה התכנונית המודרנית מבקש, בין השאר, לחזק את הבקרה הציבורית על הקניין הפרטי, לנהל את אספקת הטובין לציבור, למתן השפעת כשלים עירוניים על המשק הלאומי ולשקם ערים בעקבות מלחמות ואירועים אחרים. תפיסת עולם זו התחזקה אף יותר במסגרת משטר מדינת הרווחה ועם עצמאותן של מדינות לאום רבות. בעקבות מיסוד מערכת זו של חלוקת עבודה לעיצוב המרחב, עבר המוסד תכנון ערים גיבוש רשמי, <span id='art2-foot9-' class='intext-footnotes'>באמצעות ביסוס אקדמי והתמקצעות</span>. 
</p><p class='artp'> אך התפיסה הרציונלית שעמדה בבסיס החיפוש המתודי של ינאי החלה להיסדק כבר בשנות ה־60 עם התפתחותה של הגישה הפרשנית בתכנון. בשנים אלו התנתק סדר היום התכנוני מהרעיונות המודרניסטיים וביקש לפעול בתוך הקיים. להתנתקות זו זיקה לשיח רחב יותר בפילוסופיה של המדע, שהכיר במגבלותיו של הפוזיטיביזם המדעי ואימץ תפיסה פרשנית של המציאות. באופן כללי, התפיסה הפרשנית אינה מכירה במציאות אובייקטיבית אלא במערך מורכב של קשרים הדדיים המתקיימים בעולם. נקודת מוצא זו חייבה התחשבות בהקשר, ובהמשך גם הכרה בכך שאין מציאות אחת אלא מציאויות מרובות. למעשה, לפי תפיסה זו, אי־אפשר להחזיק בעמדה אובייקטיבית, והמציאות נתפסת בעיני המתבונן על פי עולם המושגים הפרטי שלו. 
</p><p class='artp'> השפעותיה של התפיסה הפרשנית על הזירה התכנונית לא איחרו לבוא, ושינו את האופן שבו מתייחס המתכנן אל המרחב המתוכנן ואל האנשים הפועלים בו. כנגד התפיסה שהמתכנן הוא גורם חיצוני כל־יכול המופקד על עיצוב מציאות עתידית מרחבית, התחזקה ההכרה שלא ניתן לנתק את זהות המתכנן מזהותם של המשתמשים בתהליך העבודה התכנוני. לפיכך, התבוננות, דיבור, הקשבה, מבט מקרוב על הסביבה הטבעית הפכו לנקודת המוצא בהגדרתה של מסגרת ראשונית לעבודה התכנונית. רוח הימים הללו הביאה אל קדמת הבמה את הדיון הפנומנולוגי והגיאוגרפי, המדגיש את החוויה המרחבית הנובעת מרוח המקום (Genius Loci) ומאופיו הייחודי של האתר, או ברוח הרגיונליזם הביקורתי, <span id='art2-foot10-' class='intext-footnotes'>מאופי התרבות המקומית, מהטופוגרפיה הייחודית, מהאקלים ומהחומרים המקומיים</span>.  נושא המקום נדון בעיקר בעקבות הביקורת על התעלמותו של האוטופיזם המודרניסטי מן ההקשר, תוך כדי לימוד מחודש של התפתחותן ההיסטורית של ערים. גישה זו ראתה בתכנון האדריכלי והעירוני עבודת קולאז' <span id='art2-foot11-' class='intext-footnotes'>שמטרתה להפוך את העיר לקריאה ונגישה עבור המשתמש</span>,  לעיר קונקרטית. 
</p><p class='artp'> דוד ינאי מעולם לא הסכים עם תפיסה זו. ההתמקדות במשמעות של המקום והנראטיבים החברתיים של הקבוצה או היחידים, שהחליפו את הרעיונות "מחוץ למקום" של התכנון המודרניסטי, נתפסו בעיניו כמיותרים. עבורו הצד הכמותי, המרחב הפיזי הממשי, המספרים והיחסים ביניהם הם שהיוו את המסד של העשייה האדריכלית. 
</p><p class='art-intext-title'> חשיבות החיפוש על הנייר
</p><p class='artp'> בשנות ה־90 כבר היתה הדבקות בתפיסת העולם המודרניסטית הפוזיטיביסטית חריגה מאוד. החיפוש אחר ה"מקום" נכח בכל עבודות הסטודיו. הלך רוח זה ליווה את לימודי בטכניון בתחילת שנות ה־90. המפגש שלי עם דוד ינאי התרחש בשנתי הרביעית ללימודים, אז הוא נחשב לדמות שנויה במחלוקת ומסוכסכת בעיני סטודנטים ומרצים כאחד. בתום אחת ההגשות של פרויקט סטודיו, שעקב אחר המשנה של <span id='art2-foot12-' class='intext-footnotes'>קולין רואו ופרד קוטר</span>,  פנה אלי ובטון פסקני ויהיר קרא, "את, את מגיעה אלי בסמסטר הבא". מעולם לא נהיתי אחר האסתטיקה המורפולוגית של ינאי, אבל הוא עורר בי סקרנות ובסופו של דבר הלכתי לשיעור ראשון, שאחריו המשכתי ללמוד בהנחייתו כשנה וחצי. מבחינות רבות זה היה מעבר קיצוני; עד אז התאפיינו הפרויקטים שלי בקריאה נראטיבית של המרחב, ואילו ינאי ראה את המרחב באופן לוגי, ובמובנים רבים ראה בי אז סטודנטית שיש "לשכלל" את אופן עבודתה. הדיונים בסטודיו זכורים לי כוויכוחים ארוכים ומאתגרים. "אין לך דעה?" הוא היה שואל, "רק כשאנחנו מדברים אנחנו באמת חושבים", אמר ולימד אותי את מלאכת הוויכוח. 
</p><p class='artp'> כיום, שנים רבות אחר כך, בקריאת עבודתו של ינאי מעבר לשפה הצורנית שגיבש, אני מסכימה עימו בשני דברים עיקריים. ראשית, בחשיבות החיפוש אחר דרכים חדשות להתבוננות ולחשיבה אדריכלית על מגורים, על העיר. אמנם החיפוש אחר מודלים חלופיים, אוטופיים, עשוי להוביל גם לכשלונות מפוארים, אך זהו המסד של המקצוע האדריכלי. לכן, בחינתן של האוטופיות של המאה ה־20 במונחים של הצלחה וכישלון, שמנעה חיפוש אחר מודלים חלופיים בפרקטיקה המקצועית, החלישה אותה מאוד. ערעור גבולות האמת והידע והשיח הביקורתי שהתפתח בעקבותיו יצרו נתק חד בין המציאות של חוויית היומיום לבין המרחב המדומיין והאוטופי העומד בבסיס העשייה והמחשבה האדריכלית. נתק זה חולל את מה שברנאר צ'ומי כינה <span id='art2-foot13-' class='intext-footnotes'>"הפרדוקס האדריכלי"</span>,  שכן האדריכלות לא הצליחה לחבר בין שני המרכיבים המכוננים אותה: מחד־גיסא העיסוק במציאות קיימת והאופן שבו היא משפיעה על החזון הכולל, ומאידך־גיסא העיסוק באדריכלות כרעיון מופשט, אידילי, המתעלם מן המציאות הקיימת וחותר לייצר מציאות אחרת. פרדוקס זה ניכר היום בשיח האדריכלי בישראל בצורה בוטה, שכן פירוק החזון האוטופי של הרעיון האדריכלי וההתנתקות ממנו חילקו את הפרקטיקה ואת השיח האדריכליים לשני קטבים: באחד נמצאים בעלי המקצוע המחויבים לשינוי חברתי, במנותק משאלות של צורה וחומר; בשני נמצאים אלה המחויבים לטהרנות אדריכלית יצרנית, במנותק משאלות חברתיות. הפילוג הקיצוני בין שני המרכיבים העיקריים של החשיבה והעשייה האדריכלית יצר מצב קבוע של נתק ביניהם אך גם של אי־ודאות בנוגע לעתיד המקצוע. הקבוצה המחויבת חברתית, על שום חוסר העניין שלה בשיקולי צורה וחומר, יכולה, לפחות באופן תיאורטי, להתקיים גם מחוץ לתחום השיח והעשייה האדריכליים. הקבוצה השנייה, המחויבת טכנולוגית ופועלת בתוך הדיסציפלינה, <span id='art2-foot14-' class='intext-footnotes'>מייצגת קריאה מוגבלת של תכנון</span>,  ובכך עלולה להפוך את הפרקטיקה האדריכלית לשולית. פרויקטים טכנולוגיים כאלה אמנם מתממשים בעולם, אך עלותם האסטרונומית וחוסר התחשבותם ברקמות החברתיות הופכים את תרומתם לאזוטרית. שתי הקבוצות מנותקות מייצור המרחב הקפיטליסטי, וכאמור אינן משפיעות על הפרקטיקה האדריכלית באופן משמעותי. 
</p><p class='artp'> שנית, מרכזיותה של אדריכלות של נייר כאמצעי לחיפוש אחר רעיונות חדשים. החיפוש המופשט, שאינו מעוגן בהקשר, בתוואי שטח, בכיווני אוויר, בהיסטוריה, בבינוי קיים, באנשים החיים במרחב, הוא חיפוש רעיוני שאינו קשור למקום, וככזה מתאים לכל מקום. כוחה של אדריכלות של נייר הוא בכך שהיא מאפשרת פיתוח נועז של חזון, כזה שמחוץ לגבולות הנייר מלווה בנכונות לעסוק בצרכים היומיומיים של הפשרה המתחייבת מן היישום. אך אדריכלות של נייר היא כלי שכמעט נעלם; בעולם קונקרטי וממשי, שבו הייחודיות של האתר, התרבות המקומית, הטופוגרפיה והאקלים משפיעים על העשייה, אין מקום לחיפוש מחוץ למקום. ייתכן כי זהו האובדן הגדול ביותר של העשייה האדריכלית – הוויתור על ההמצאה, על החיפוש שאינו מתוגמל בשכר, על תאוות הגילוי. אך בעידן של היום יש מקום חשוב מאוד למחוות פרובוקטיביות, להצעות רעיוניות ולתוכניות בקנה־מידה גדול. אם אדריכלים ומתכננים לא יצליחו לספק אותן, אזי המקצועות הללו יידחקו לשוליים. 
</p><p class='artp'>בניתוח של סביבות המגורים בישראל של תחילת המאה ה־21, חשוב לומר שינאי צדק – יש צורך בגיבוש מודלים חדשים, אך אלו חייבים להישען על ההכרה בקשר שבין ארגון מרחבי להתנהלות חברתית, בין צורה לאדם. שהרי סביבות מגורים בישראל, בעולם הגלובלי והמקוטב של ימינו, הן זירות של עימות ממושך שבהן תחושות של שייכות וניכור מתקיימות זו לצד זו. לפיכך יש לראות בסביבות המגורים מרחב של מחלוקת תמידית ולקדם פיתוח המשהה היררכיות גיאוגרפיות וחברתיות אך מכבד מורכבויות גיאוגרפיות וחברתיות, כאמצעי ליצירת סביבות מגורים טובות יותר. יישום תפיסה זו מצריך שינוי בסדר העדיפויות של תכנון סביבת המגורים באופן המעדיף את האיכותני על פני הכמותי (אך לא מבטל אותו). במלים אחרות, יעילות כלכלית ופיתוח צורני הם נדבך הכרחי ביישום, אך אינם יכולים להוות נקודת מוצא לקידום סביבת המגורים. סביבת המגורים היא השדה הגמיש ביותר של התרחשויות וניסויים בזמן ובמרחב, ובאמצעותה ניתן לחזק את הקישוריות בין אנשים ומקומות. סביבת המגורים היא השדה המרכזי של העשייה האדריכלית. 
</p><p class='artp'> למרות חילוקי הדעות (ואולי בגללם), במובהקותו סייע לי דוד ינאי להבין לעומק את האתוס האדריכלי המודרניסטי, חשיבותו ומגבלותיו. למדתי ממנו רבות.</p>
<div class="foot-art2 footn" id='art2-foot1'><h1>1</h1>אמרה של דוד ינאי, שנהג לחזור עליה בפני סטודנטים שליווה כמנחה בסטודיו. דוד ינאי ליווה אותי כמנחה במהלך השנה הרביעית ללימודיי בטכניון (אביב, 1994) וכמנחה של פרויקט הגמר (1995).</div>
<div class="foot-art2 footn" id='art2-foot2'><h1>2</h1>חשוב לציין כי השימוש בסביבת המגורים, ובעיקר בדיור הציבורי, ככלי של המדינה אינו ייחודי לישראל אלא אפיין מדינות רבות בעולם, שבהן שימש הדיור כתגמול לאזרחות טובה, כאמצעי להבחנה בין העניים ה"ראויים" לאלו שאינם ראויים ובמקביל גם כסביבה בריאה וטובה יותר שיש בה כדי לעודד אזרחות טובה. ראו:<u>Lawrence J. Vale, From the Puritans to the Projects: Housing and Public Neighbors</u> <b>(Cambridge, MA: Harvard University Press, 2000)</b></div>
<div class="foot-art2 footn" id='art2-foot3'><h1>3</h1>דני רבינוביץ', "דירה פרטית, בית משותף, מרחב ציבורי: יחידת המגורים הישראלית בין ד' אמות לנחלת הכלל", בתוך: שלי כהן וטולה עמיר (עורכות), <u>צורות מגורים: אדריכלות וחברה בישראל </u><b>(תל-אביב: חרגול, 2007)</b>; <u>Naomi Carmon and Daniel Czamanski, Housing in Israel, 1948-1988: From Planned Economy to Semi-Free Market Management</u> <B>(Haifa: Center for Urban and Regional Studies, the Technion, 1990)</b></div>
<div class="foot-art2 footn" id='art2-foot4'><h1>4</h1>טלי חתוקה, רוני בר, מיכאל יעקובסון, הילה לוטן, מירב בטט, ג'סיקה פיין, שכונה–מדינה (תל-אביב: רסלינג, 2012).</div>
<div class="foot-art2 footn" id='art2-foot5'><h1>5</h1>שם.</div>
<div class="foot-art2 footn" id='art2-foot6'><h1>6</h1>המחקר נכתב ככל הנראה במסגרת אחד הקורסים, אך שם הקורס או שנת עריכתו אינם מצוינים במסמך. ראו "מחקר תוכניות מורפולוגיות לפיתוח יחידות מגורים", ארכיון עזריאלי לאדריכלות, מוזיאון תל-אביב לאמנות, תיק מס. 719523061209.</div>
<div class="foot-art2 footn" id='art2-foot8'><h1>8</h1>התכנון התלת-ממדי השפיע גם על האופן שבו עבד ינאי, בפרט השימוש הרב במודלים פיזיים ובתוכנות מחשב לתכנון תלת-ממדי, כמו ARC+.</div>
<div class="foot-art2 footn" id='art2-foot9'><h1>9</h1>להרחבה ראו יוברט לו יון, "תכנון: פתרון או בעיה?", בתוך: <u>טלי חתוקה וטובי פנסטר (עורכות), המתכננים</u> <b>(תל-אביב: רסלינג, 2013)</b>, עמ' 278-263.</div>
<div class="foot-art2 footn" id='art2-foot10'><h1>10</h1>ראו, למשל:<u>Kenneth Frampton, "Prospects for a Critical Regionalism", Prospecta, 20 </u><b>(1983)</b>, pp. 147-162; <u>Christian Norberg-Schutlz, Genius Loci: Towards a Phenomenology of Architecture</u> <b>(New York: Rizolli, 1980)</b>; <u>Aldo Rossi, The Architecture of the City</u> <b>(Cambridge, MA: MIT Press, 1982)</b>; <u>Robert Venturi, Complexity and Contradiction in Architecture</u> <b>(London: Architectural Press, 1966)</b></div>
<div class="foot-art2 footn" id='art2-foot11'><h1>11</h1><u>Colin Rowe and Fred Kotter, Collage City</u> <b>(Cambridge, MA: MIT Press, 1978)</b>; <u>Kevin Lynch, The Image of the City</u> <b>(Cambridge, MA: MIT Press, 1978)</b></div>
<div class="foot-art2 footn" id='art2-foot12'><h1>12</h1>רואו וקוטר, שם.</div>
<div class="foot-art2 footn" id='art2-foot13'><h1>13</h1><u>Bernard Tschumi, "The Architectural Paradox"</u> [1975], in: <u>K. Michael Hays (ed.), Architecture Theory Since 1968</u> <b>(Cambridge, MA: MIT Press, 1998)</b>, pp. 214-229</div>
<div class="foot-art2 footn" id='art2-foot14'><h1>14</h1>לרוב מדובר בפרויקטים עתירי טכנולוגיה המחויבים בעיקר לצורה ולחומר, אך עלותם האסטרונומית הופכת אותם לאזוטריים ותרומתם למבני הכוח הקיימים מטילה בספק את יכולתם להציע פרקטיקה ביקורתית.</div>




<div class='in-text-subtitle'><span class='yellowmarker'>מיכאל בורט</span></div>
<div class='art-title' id='art3'>דוד ינאי – יוצר, פרשן, מורה ומחנך: פרופיל מקצועי־ערכי</div>
<p class='artp'>מקצוע האדריכלות עוסק בעיצוב ההביטאט האנושי, המערכת הפיזית־מרחבית שבבסיס קיומה ותפקודה של האנושות כחברה. האתיקה המקצועית של האדריכלות מעוגנת אפוא בערכים אנושיים, המגדירים יחסים ונורמות התנהגות בין פרטים וחברות וכופים אילוצים (לעתים מפליגים) על הכרעות מקצועיות, תוך מתן עדיפות גורפת לאינטרסים (קצרי טווח וארוכי טווח) של החברה ושל הלקוח הפרטי על פני האגו של האדריכל ועל פני גורמי המימון, האישור והביצוע באשר הם. הכרעות מקצועיות אתיות הן ערכיות בהגדרה.
</p><p class='artp'>פילוסופיה זו אינה מסוגלת להכיל התפרצויות מטורפות של אגו כמו אלה שהביאו לבניית הפירמידות של גיזה או הטאג' מאהאל, תוצרי הנטייה האפלה והמסתורית של הטבע האנושי לפולחן מיתי באמצעות מונומנטים, של החתירה לגעת באלוהי ובאלמותי תוך מימוש משאלות לב שאינן נכפפות או נכנעות לשיקול הדעת של ההיגיון.
</p><p class='artp'>על רקע חמישים שנות היכרות, מהן שלוש שנים כסטודנטים ו־41 שנות הוראה ושותפות לדרך, אני מוצא באימרתו של בלז פסקל (Pascal) "ללב סיבות משלו שהשכל לא יבין", פלטפורמה רעיונית ראויה לדיון בדוד ינאי ובמורשתו האדריכלית. אדם הוא נוף הערכים והדעות שעיצבו אותו, נוף הערכים והדעות שגיבש בחייו והמאבקים שניהל כדי לשמר ולהנחיל אותם לבאים אחריו.
</p><p class='artp'>כבר כסטודנט זכה לתשומת לב רבה מצד הממסד הפקולטי הודות להבזקים של כשרון היצירה המתפרץ שלו ולחריגותו. כלי העבודה המועדף עליו היה סכין הדגמים, שבאמצעותו היה טווה ומפסל את רעיונותיו המרחביים (לימים היה מן הראשונים שנשבו בקסם המחשב ויכולות ההדמיה שלו, שנשאו אותו אל וירטואוזיות מרשימה של ביטוי ייחודי). תוך זמן קצר קנה לו שם של מורה־מחנך בעל מעוף והשראה, בלתי מתפשר, שאינו נותן הנחות, חריף, ביקורתי ומהיר מחשבה. סבלנות מועטה גילה לבעלי המחשבה האִטית, והיה יכול להיות סרקסטי ופוגעני בוויכוח על עקרונות, דעות ועמדות.
</p><p class='artp'>ינאי היה "דתי" בכל הקשור לכיבוד זכויות יוצרים וקניין רוחני ופיתח זלזול פתולוגי במעתיקים, משכתבים ומתחזים למיניהם, המתהדרים בהישגים לא להם. איש לא יוכל להתיימר כי הכיר את כל המתחולל במוחו הקודח, שכן לא נהג לחשוף רעיונות בטרם הגיעו לפרקם. אפשר אף לומר כי השקיע מאמצים רבים כדי להצפינם, ותמיד נראה כאילו הוא פוזל בחשש מעבר לכתפו. ברגעים של גילוי לב נדיר שמעתיו מתוודה: "אומרים עלי שאני פראנואיד גדול – וכל פעם אני מגלה, להפתעתי הרבה, שאינני פראנואיד מספיק".
</p><p class='artp'>ינאי היה חניך של דור המורים שחוה את אירופה המתרסקת והמרוסקת, שכמעט איבדה את עצמה לדעת בשתי מלחמות עולם קטסטרופליות; אירופה שהיתה חייבת להשקיע את כל משאביה, מִרצה, אונה והונה בשיקום וקימום הריסות ובבנייה מחדש. תפיסה קיומית זו היתה רלוונטית מאוד גם למציאות הישראלית המתגבשת, לחברה הנלחמת על חייה, נדרשת לקלוט גלי צונאמי של עליית פליטי גורל ולבנות מדינה בזעת כפיים, כמעט מן היסוד. מושגים של מינימליזם חומרי־אנרגטי, יעילות של השקעה ותפקוד וכבוד לאילוצים של עלות־תועלת היו ערכי־על בפילוסופיה של אדריכלות הזמן ובהגדרת האחריות והאתיקה המקצועית שלה. יעדי ההוראה והחינוך המקצועי האקדמי נגזרו מאלה, עם סובלנות קטנה מאוד לשיקולים אחרים. המסר הכללי היה שמקצוע האדריכלות הוא בראש וראשונה שירות לחברה, שבבסיסו הכרעות מצפוניות־מוסריות ובראש מעייניו טובת הכלל; מקצוע התובע מוסר עבודה גבוה.
</p><p class='artp'> כדי לעמוד בכל אלה, על האדריכל להיות מצויד בכלים מקצועיים "מושחזים": בתובנות על טבע האדם, החברה והסביבה; בידע נרחב של טכנולוגיה, לוגיסטיקה וכלכלת הבנייה; ובהבנה מעמיקה  במורפולוגיה של המרחב הגיאומטרי־תיאורטי ושל המרחב הבנוי בפרט. ינאי גילה כבוד גדול לתת־דיסציפלינה החוקרת את המורפולוגיה של המרחב והמבנים המאכלסים אותו, מבנים שכושר הביצוע הפיזי־כלכלי (חומרי־אנרגטי) שלהם הוא פונקציה של אופן המניפולציה של המרחב. בתחום  המניפולציה של המרחב הגיע לווירטואוזיות של ממש, שהיתה לסימן היכר מובהק של יצירתו האדריכלית.
</p><p class='artp'>ינאי, עם כל הפלגות הדמיון וההתפרצויות היצירתיות שלו, היה ממושמע ומחמיר עם עצמו ועם המתחייב מן הפרשנות והניתוח של הבעיה התכנונית. יותר מכל הייתי מאפיין אותו כאיש ההיגיון הקר והניתוח האנליטי, שלא נותן לעצמו הנחות. למחויבות הנגזרת מעיקרים אלה הקדיש את עצמו כאיש מקצוע וכמורה־מחנך, ולא היה סלחני כלפי מי שהגיעו למקצוע מרצון "לממש את עצמם" או לקדם תיזות עיצוביות שאינן צומחות מאילוצי הבעיה והפרויקט. לאלו היה מסוגל להיות יריב קשה, בוטה ונעדר גינוני חן.
</p><p class='artp'>אמונתו האתית־מקצועית גררה אותו לא־פעם למאבקים מרים, מהם גם משפטיים, מול אנשי מקצוע וגורמי ממשל המופקדים על אישור־ניווט־ביצוע של תוכניות במרחב הציבורי, ולמאבקים אידיאולוגיים בשדה האקדמי, שזיכו אותו בתווית של "איש ריב ומדון". לחימה על עקרונותיו, עמדותיו ודעותיו היתה לו טבע שני. מנגד היה אקספרימנטליסט מטבעו, שמעולם לא הלך בשביל דרוך. הבניינים שעיצב והשלים, ובעיקר בית הלוחם והמכון לחקר ימים ואגמים, שניהם בחיפה, מעוררים למחשבה ומשאירים טעם של עוד.
</p><p class='artp'>דברים אלה נכתבים מתוך הזדהות עמוקה עימו ועם פועלו ומורשתו. תמיד יחסרו לוחמים ויוצרים כמותו.</p>


<div class='in-text-subtitle'><span class='yellowmarker'>גדי פוליטי</span></div>
<div class='art-title' id='art4'>מרכיבי היסוד של התכן הפיזי־אדריכלי</div>
<p class='artp'>מקצוע האדריכלות עוסק בעיצוב ההביטאט האנושי, המערכת הפיזית-מרחבית שבבסיס קיומה ותפקודה של האנושות כחברה. האתיקה המקצועית של האדריכלות מעוגנת אפוא בערכים אנושיים, המגדירים יחסים ונורמות התנהגות בין פרטים וחברות וכופים אילוצים (לעתים מפליגים) על הכרעות מקצועיות, תוך מתן עדיפות גורפת לאינטרסים (קצרי טווח וארוכי טווח) של החברה ושל הלקוח הפרטי על פני האגו של האדריכל ועל פני גורמי המימון, האישור והביצוע באשר הם. הכרעות מקצועיות אתיות הן ערכיות בהגדרה.
</p><p class='artp'>פילוסופיה זו אינה מסוגלת להכיל התפרצויות מטורפות של אגו כמו אלה שהביאו לבניית הפירמידות של גיזה או הטאג' מאהאל, תוצרי הנטייה האפלה והמסתורית של הטבע האנושי לפולחן מיתי באמצעות מונומנטים, של החתירה לגעת באלוהי ובאלמותי תוך מימוש משאלות לב שאינן נכפפות או נכנעות לשיקול הדעת של ההיגיון.

</p><p class='artp'>מטרתו העיקרית של חיבור זה היא זיהוי וניתוח של מרחב ההשפעות המתווה־מכוון את תהליך העיצוב של התכן הפיזי־אדריכלי (design). מבחניו המתודולוגיים העיקריים מתבססים על ההשוואה הבלתי נמנעת בין מידת התועלת האפשרית של שימוש בצירופים פנוטיפיים (משמרי תכונות)
</p><p class='artp'>כבסיס לתוצר האדריכלי – לבין חלופה של פיתוח תהליכים גנוטיפיים (צוברי תכונות) סינרגטיים ובחינת השלכותיהם היתרוניות על המורפולוגיה של התכן הפיזי ככלל והאדריכלי בפרט.
</p><p class='artp'>בתכן האדריכלי, ההליכים ה"מטאפוריים" המזוהה עם תהליכים פנוטיפיים אינם משיגים מכנה משותף שיש לו השפעה על המשתמשים אלא באמצעים מלאכותיים או בכפייה (חינוך, אופנה, דת ומסורת, הטפה תרבותית) – שעה שבתהליכים גנוטיפיים נוכל לאבחן משפיעים אובייקטיביים המגובים במכנה משותף אוניברסלי ברמה הסטטיסטית.
</p><p class='artp'>בהתבסס על הבחנות אלה, חיבור זה עוסק בהכרה המתחזקת המשייכת את פעילות התכן הפיזי ותהליכיו לתחום ההכרה הסיבתית־רציונלית, ומפקיעה אותו מן התחום העקר של הסוגסטיה המטאפורית הנשענת על רבדים סמליים מוסכמים. כך נוכל לפתח פלטפורמה של תכנון פיזי המושתת על "תכן סיבתי", דהיינו: הצלבת ידע באופן מערכתי, שתקדם את החתירה ליעילות ותהווה מדד אובייקטיבי להישגיה. במסגרת זו, המכנה המשותף לכל תחומי התכן הוא בעיקר היכולת להעמיד כל תחום ותחום במבחני התועלת הרלוונטיים לו ובהתייחס למאגרי הידע הקשורים בו (מבחן זה תקף גם לתחומי תכן שאינם פיזיים).  
</p><p class='artp'>לנוכח יתרונות אלה של תהליכים צוברי תכונות ומתוך הכרה בהשפעה המובהקת של חישת המרחב והפיזיולוגיה האנושית על תוצרי התכן הפיזי ועל התפתחותו הטבעית והטכנולוגית, יתוארו כאן המשפיעים הסביבתיים ואופני מיקודן של מטרות התכן האדריכלי, בתהליכי המרה גנוטיפיים, במִתווים הגיאומטריים־פיזיים המכילים ומאפשרים את הפעילות האנושית. לשם כך יש לנתח גם את הרכבם של מאגרי הידע המַתווים את מערך חיינו ומהווים תשתית למערכי הארגון והצורה היזומים, דהיינו את מכלול הידע הפועל במגמה נֶגָטרופית (אנטי־אנטרופית, בשאיפה ל"סדר").
</p><p class='artp'>התהליכים הנֶגָטרופיים הם מעין מובלעת בסביבה האנטרופית הכוללת, והם מסמנים למעשה את מעורבות האדם בתהליכים האבולוציוניים הכוללים. האדם, כבעל פוטנציאל (אבולוציוני) לפתח מאגרי ידע, מייחד את התכן הפיזי כבסיס קיומי למצבים נֶגָטרופיים מאורגנים המותאמים לאינטרסים משתנים. האדם שרוי בעולם, שאליו הוא מתייחס (וצופה) באיברי החישה שלו ומתעל את המידע המתקבל ממנו – בתהליכים של אבחון, השוואה, ברירה ואחסון –  לקבלת התוצרים הנחוצים  להישרדותו. אבולוציה
</p><p class='artp'>1. אבולוציה טבעית: חושי תפיסת המרחב (פרספציה), על תכונותיהם ומגבלותיהם, כתולדת האבולוציה הטבעית
</p><p class='artp'>הזדקקותו הקבועה והחיונית של האדם לסביבה מעטפתית פיזית, מצויה או בנויה, כתנאי ללא תחליף להישרדותו ולקיום אורחות חייו מאז ומעולם, מכוונת את דרך התפיסה ההדמייתית־מוחית של המציאות הפיזית סביבנו, ומגבירה את השאיפה והמאמץ הבלתי נלאים של האדם לכבוש מציאות זו, ובכך מהווה את תמצית קיומו של האדם ומקור השפעה עיקרי על כל שטחי פעילותו, אורח חייו וחשיבתו. הפרספציה היא אפוא התכונה המאפשרת לענות על הצורך ההישרדותי באמצעות קיומה של סביבה מעטפתית.
</p><p class='artp'>כתכונות יסוד, אפשר לקבוע שהמבנה המוחי ניחן בכישורים לאִבחון תבניות, יותר מאשר בכישורים אנליטיים. על בסיס זה מתפתחת האבולוציה הטכנולוגית (שבאה לתת מענה למגבלה המוחית האנליטית). עם זאת, יש להכיר באבולוציה הטבעית של התפחות האדם לצורך הישרדותו, בבחינת גורם לקיומם והתפתחותם של חושי תפיסת המרחב המהווים כלים עיקריים בתפקודו. עקב כך הפכו חושים אלה של תפיסת המרחב, שבהם מצויד האדם, למקור המשמעות הקיומית שלו ולראי עולמו. על רקע זה יש להעריך ולהגדיר את שטחי פעולתו של התכן הפיזי ככלל ואת מיקומו במרחב הפעילות האנושית בפרט.
</p><p class='artp'>מרחב האילוצים והיצף הלחצים הגלובלים המורכבים (בעיקר אילוצי הציפוף) עתידים לקדם מתן תשובות בתהליכים גנטיים גנוטיפיים, כדי לספק את כלל צורכי אוכלוסיית העולם באמצעות הסביבה המלאכותית.
</p><p class='artp'>כל העוסקים בבירור המבנה הקוגניטיבי וחושי הפרספציה, לא הבחינו די הצורך בחלוקה (ובעיקר במשמעויות שלה לענייננו) של פעולת החושים וההשפעות הקוגניטיביות, בכל הנוגע להבדל היסודי של הפעלת החושים, כאשר המפעיל (האדם) נמצא בתוך מרחבים מוגדרים.
</p><p class='artp'>אפשר גם להצביע על העובדה, כי בהיות האדם במרחב בלתי מוגדר רמת הדריכות החושית עולה, ומכך נובע כי הצורך בהגדרה מעטפתית הוא קיומי: היא שמספקת את ההגנות הפיזיות הבסיסיות של האדם ביחס לסביבתו, ומאפשרת לו לקיים את פעולותיו הבסיסיות.
</p><p class='artp'>2. אבולוציה מלאכותית: ההתפחות הטכנולוגית כמאיץ לאבולוציה הטבעית באמצעים אחרים
</p><p class='artp'>הטכנולוגיה, כתוצר התנהלותה של האבולוציה בחסות האדם, מדביקה בנקל את קצב האבולוציה הטבעית. מעֵבר ליצירה ושימוש בכלים תוך כדי תיעוד תהליך פיתוחם ותחכומם, הטכנולוגיה מחייבת נוכחות של יכולות וכישורי המצאה מורכבים ומפותחים, ובכך מהווה בעצמה המשכיות חליפית ומואצת של האבולוציה הטבעית באמצעים אחרים.
</p><p class='artp'>הצופן הגנטי של התהליך האבולוציוני, ובייחוד זה המאובחן תוך כדי התפתחותה של הטכנולוגיה, ללא ספק מובנה ביכולותיו המוחית הייחודיות של האדם בונה הכלים, ובאינפורמציה והתיעוד שהוא מטפח. אפשר לראות זאת כתהליך מקביל לפעולת הצופן הגנטי בצורות החיים המוקדמות, הבאה לידי ביטוי בקומפוזיציה הכימית של האורגניזמים, שנושאים בחובם את תיעודה המבני.
</p><p class='artp'>האבולוציה הטכנולוגית מאפשרת לכן האצה של פיתוח כלי הישרדות, בטרם היווצרות שינויים באבולוציה הטבעית שעשויים לייתר אותם; וזאת בניגוד לאבולוציה הטבעית, שהמנגנון שלה מבצע מספר רב של נסיונות בלתי פוסקים, על אינספור משפיעים ולאורך פרקי זמן אינסופיים.
</p><p class='artp'>הלחצים שנגרמים כתוצאה מהאצת ההתפתחות האבולוציונית, הם שמצריכים את הפיתוח הטכנולוגי. ככל שהאבולוציה הטכנולוגית מתפתחת, היא מאפשרת להתנתק משעון הזמן של האבולוציה הטבעית ובכך מבססת את מגמת התפיסה הקיברנטית שבבסיס האינטליגנציה המלאכותית. בעקבות מגמות אלה, האבולוציה המלאכותית הופכת למעין מובלעת נֶגָטרופית בסביבה אנטרופית, וזאת באמצעות הזנה מתמדת של מידע והמרתו לתוצר.
</p><p class='artp'>לא היה שינוי מהותי בתבניות הצורה של התוצרים הפיזיים מעשה־ידי אדם ב־5,000 השנים האחרונות, בהשוואה למה שהתפתח במאה האחרונה. התהליכים המואצים והיתרוניים של האבולוציה המלאכותית אינם משתקפים במערך הפיזי הבנוי באותו יחס הנצפה בהתפתחות הטכנולוגית הכללית והשפעותיה, מאחר שהמרתן של מערכות פיזיות גדולות בשלמותן אינה תואמת את שיקולי הכדאיות המאפיינים את שלב ההתפתחות הטכנולוגית הנוכחי.
</p><p class='artp'>התנאי לקיומו של התהליך האבולוציוני המלאכותי הוא קיומן של תופעות הניתנות להגדרה גיאומטרית, למשל קיומה של מעטפת תאית, על־צורנית וממדית, כתנאי לפיתוח המכניזם האבולוציוני המלאכותי של המרחבים התאיים בהשפעת גורמים שונים. 
</p><p class='artp'>הגישה הפנוטיפית
</p><p class='artp'>1. הגישה הפנוטיפית כתהליך משמר תכונות
</p><p class='artp'>הגישה הפנוטיפית נשענת ביסודה על תהליך משמר תכונות, כאשר צורתו הסופית של התוצר נקבעה מראש בתהליכים מטאפוריים המבוססים על מניעים סמליים וסמלי תרבות – משפיעים מובילים שלא בהכרח מתיישבים עם שאר המשפיעים אשר להם מכנה משותף אוניברסלי. לעתים קרובות נעשה שימוש בגופי מדף פרימרים (או בהרכבים שלהם), ללא תהליך המרה שתפקידו להגיע לצורה בלי יתרות ביחס לכל המשפיעים הרלוונטיים.
</p><p class='artp'>היות שמרחב הפתרונות הנ"ל אינו נשען בהכרח על משפיעים אוניברסליים כמו הפרספציה (ולעתים אף נשען על משפיעים אסוציאטיביים אזוטריים), יש הסתברות גבוהה שהרלוונטיות של הפתרונות תהיה קצרת טווח, כפי שמסתמן לא־אחת בתוצרי אופנה למיניהם.  
</p><p class='artp'>2. גישות כמותיות 
</p><p class='artp'>נראה כי את כשלונן של גישות שונות המכונות בשם הכולל "הגישות הכמותיות לתכנון אדריכלי", אפשר לקשור לכך שאין אפשרות לבטא את תכונותיהם של המרחבים התאיים בתרגילי "דה־קומפוזיציה" מורפולוגית גרידא, כשם שאין אפשרות להתייחס לתכונות יסוד עיקריות אלא במטריצות (מורכבות ככל שיהיו) של יחסי "קִרבה/דחייה" (כפרמטר מרכזי לביסוסה של קומפוזיציה אדריכלית).
</p><p class='artp'>תמצית הדברים (מזווית התייחסות דומה) מובאת להלן, בציטוט מתוך דיון בהערכת הכלים הקיימים: "חרף עוצמתם של הכלים המתמטיים העומדים לרשותנו, לא פותחו עדיין שיטות כמותיות ישימות לפתרון כללי של מערכת מבנית סגורה. עיקר המכשלה טמון בחסרונו של מודל כללי, שישמש שלד לשיטה של תכנון אדריכלי רציונלי. השיטות הכמותיות שפותחו עד כה, צמצמו את עצמן למערכות ספציפיות במערך המבני, וכתוצאה מכך, התוצר הקביל מבחינה מתמטית היה כמעט חסר משמעות מבחינה אדריכלית". 
</p><p class='artp'>הגישה הגנוטיפית
</p><p class='artp'>1. הגישה הגנוטיפית כתהליך צובר תכונות 
</p><p class='artp'>פיענוח המשפיעים העיקריים המבוססים בעיקר על התכונות הפיזיולוגיות של האדם, וכן ניסוחם של המאלצים הפרוגרמטיים והסביבתיים, מהווים תשתית להמרה של ניסוחים מופשטים של מרחבים תאיים קדם־צורניים, לתוצרי תכן צורניים ספציפיים.
</p><p class='artp'>פעילות המרה זו מתבססת על תהליכי בקרה ומשוב מקבילים, המנווטים את נתוני היסוד שהוזנו בתהליך ההמרה לתוצרי ביניים, שמתווי צורתם הוא ביטוי של צירוף תכונות הנתונים הנ"ל.
</p><p class='artp'>אפשר למיין את נתוני ההתייחסות הנ"ל לשתי קבוצות עיקריות של משפיעים: א. מפעילים הנובעים מהתכונות הפיזיולוגיות של האדם, כגון חושי תפיסת המרחב, קוגניציה וכיוצא בזה; ב. מפעילים הנובעים מאילוצי המקרה הפרטי – משפיעים פרוגרמטיים ארגוניים, כלכליים, טכנולוגיים, סביבתיים וכיוצא בזה.
</p><p class='artp'>ככל שתהליך ההמרה מתקדם בהרצות נוספות, שבמהלכן מוזנים משפיעים ומשפיעי־משנה נוספים כמפורט לעיל, תוצר הביניים הולך וצובר תכונות נוספות לגיבוש צורתו הספציפית, כאשר מרחב החלופות של תוצר הביניים הולך ומתכנס.
</p><p class='artp'>השבחת התוצר הגנוטיפי באה לידי ביטוי בהתאמתו המירבית למשפיעי היסוד, וזאת תחת המעטפת של שיקולי עלות תועלת אופטימליים.
</p><p class='artp'>לכן אפשר לצפות ששינוי בפרמטר כלשהו, הן בנתוני היסוד והן במרכיבי הממיר, יגרום באופן ישיר לשינוי בצורתו של תוצר התכן הפיזי, שביסודו הוא תכן סיבתי. הגישה הגנוטיפית מספקת לכן מענה המבוסס על תיאום מערכתי, כתנאי להבטחת התועלת ואיכות תפעול התוצרים, תוך הישענות על מירב המשפיעים והמאלצים היסודיים ומקסימליזציה של ערוצי הרווח, מה שמבטיח את שרידתם הפיזית והארגונית לאורך זמן.
</p><p class='artp'>ממיר מניסוחי קדם־תכן (רישומים פרוגרמטיים) לתוצרי תכן פיזיים ואדריכליים
</p><p class='artp'>1. הגדרת המרחבים התאיים 
</p><p class='artp'>כדי לאפשר את חיבורן, עריכתן ופיענוחן של קומפוזיציות אדריכליות כלשהן, יש להכיר את תכונות היסוד של מרכיביהן ומניעי היווצרותן ובו־בזמן להתייחס למבחני הערך, המאפשרים לקבוע מראש  את מידת השגתן של התוצאות הדרושות.
</p><p class='artp'>קומפוזיציות אדריכליות קיימות הן למעשה תוצרים של האבולוציה המלאכותית, שהתפתחה כאמור מהאבולוציה הטבעית כצורך חיוני לקיומו והישרדותו של האדם. תהליך הבחינה של מרחב האפשרויות של התוויה גיאומטרית־קומפוזיציונית כלשהי, מחייב זיהוי צורני־פיזי של יחידות הבניין היסודיות, כתולדת תהליכי המרתן ממרחבים תאיים תלת־ממדיים מוגדרים (בגבולות מעטפתיים המתקיימים ללא מידות) לצורות נפח ספציפיות.
</p><p class='artp'>על כל זאת להתבצע בתהליך בו־זמני ורצוף, שבו נבחנים, מוגדרים ומתמיינים תאי הנפח היסודיים הללו. ייחודו הצורני הבסיסי של המודל המתאר מבנה תאי מרחבי כלשהו, טמון בהתייחסותו לכל מרחב האפשרויות, כשהוא מושפע ומתואם (בהגדרותיו הגיאומטריות) עם מגוון פעולות האדם (על הציוד והמפעילים המיועדים להיכלל בו).
</p><p class='artp'>באופן זה אפשר להגדיר את הצורניות ואת המעטפתיות המיוצבת של המרחבים התאיים, כמו גם את אופני התקבצותם הרצויים, חרף התהליכים המשפיעים על השינויים המתמידים בפעילויות המתקיימות במרחב התאי.
</p><p class='artp'>מסקנת האבחון הכולל של מודל זה, היא שחרף תופעת הרב־תכליתיות, הגדרתם הפיזית של תחומי פעולתו תתבטא בתחימה מעטפתית של מרחבים תאיים חזרתיים ומחזוריים. למרות התפתחותם של מאפיינים התנהגותיים, אפשר לאפיין את תופעת הרב־שימושיות כגורם קבוע וחיוני בכל פעילות. השפעותיה מאותרות לכן בכל מרחב תאי, המוגדר פיזית־מעטפתית באופן המאפשר את פעולתה.
</p><p class='artp'>המתווה הצורני של המרחב התאי מושפע בראש ובראשונה מדפוסי ההתנהלות הפיזית של האדם, ומן התכונות של חושי תפיסת המרחב. המתווה יהיה מושפע לכן מן הצורך במרחבים אופטיים, דהיינו מערך גיאומטרי התואם את צורכי ההתמצאות, הנגזר ישירות מחושים אלה. בו־בזמן נדרשים ויסות האקלים, הקניית ביטחון ותנאי בידוד פיזיים ואופטיים, כחלק ממכלול הדרישות המשפיעות על ההתוויה הגיאומטרית של מתחם התא.
</p><p class='artp'>אין ספק כי מילוי דרישות יסוד אלה באמצעות המרחבים התאיים לסוגיהם, מותנֶה ביכולתנו לגבש מערכי צורה תועלתיים ולנהל את המרחב הקומבינטורי־קומפוזיציוני של התכן האדריכלי. התווייתו של מערך פיזי קוהרנטי ותועלתי מתבצע בהעֲמדה גיאומטרית של מרחבים תאיים צוברי תכונות בתהליך גנוטיפי. בלי הגדרת תפקודם והתווייתם הצורנית של המרחבים התאיים היסודיים לא ייתכן תיתכן הקניית פשר אחיד לתכן המרחבי הצורני, המושתת על מניעים סיבתיים אבולוציוניים ולוגיים. כלומר: עצם היכולת להניח את קיומו של תא נפח בטרם התייצב לכלל צורה כלשהי בממדים ספציפיים, מאפשרת את פעולת ההמרה ומהווה תנאי לה.
</p><p class='artp'>לפעולת ההמרה מנתוני הקדם־תכן (המהווים אוסף של מניעים משפיעים ומאלצים שהפרספציה ביסודם) למערכי צורה ספציפיים, נדרש פיענוח מדוקדק הבוחן את התנהגות המפעילים והציוד (הפועלים במצבים סטטיים ודינמיים מורכבים ומשולבים) ואת השפעתם על מרחב פעולתם, בתהליך הקובע את התוואי התאי הבודד ואת המאפיינים הגיאומטריים של מקבציו.
</p><p class='artp'>2. הדגמה של ממיר התכן הפיזי 
</p><p class='artp'>ממיר התכן הפיזי מתייחס לסדרת המשפיעים המרכיבה את הממיר הפיזי הכולל, זה הפועל על כלל אילוצי הקדם־תכן ומאפשר את הסְדרתם וניסוחם הפיזי של הקונפליקטים בין המטרות השונות, האילוצים, ותכונות האדם המובנות.
</p><p class='artp'>כפעולה מקדימה לתהליך ההמרה נדרשת הגדרת המטרה של מקרה פרטי כלשהו, וזאת באמצעות ניסוח הפעולה של מפעילים וציוד של המקרה הנדון. פעולת ניסוח זו עוברת בעצמה תהליך של מעין המרה, הכולל מיון וסינון של משפיעי היסוד הרלוונטיים המתגלים כבני־המרה להמשך התהליך.
</p><p class='artp'>המיון הראשוני מכוון לתכונות המפעילים (האדם), הכוללים למעשה את המאלצים הפיזיולוגיים ואת המאלצים הפרספציוניים והקוגניטיביים של האדם. למשפיע יסודי זה (הפרספציה) עשויים להצטרף משפיעים נוספים, בהתאם למשקל השפעתם שנקבע ונגזר מניסוח המטרה. משפיעים רלוונטיים אלה מהווים את מסד הנתונים הראשוני בתהליך ההמרה, הממיר נתונים קדם־פיזיים (ניסוחים מופשטים) לתוצרי תכן פיזי, וזאת על בסיס ההנחה שאפשר לשער את קיומו של תא נפח עוד בטרם נקבעה צורתו הספציפית.
</p><p class='artp'>מרכיבי הממיר היסודיים, הלוקחים חלק בכל שלב של ההמרה, מסוננים אף הם במהלך ניסוח המטרה – כאשר שאר המרכיבים מופעלים ב"הרצות" ההמרה הבאות, בהתאם למשקל השפעתם.
</p><p class='artp'>3. המרחב התאי (הנחת־על)
</p><p class='artp'>עצם היכולת לשער את קיומו של תא נפח בטרם התייצב לצורה כלשהי בממדים ספציפיים, מאפשר את פעולת ההמרה ומהווה תנאי לה.
</p><p class='artp'>מרחב תאי כלשהו הוא מעין מדיום המתווך בין עולם ניסוחי המטרה המופשטים לבין התוצר הפיזי הספציפי, מאחר שבעצם הגדרת המרחב התאי מובְנות תכונותיו התלת־ממדיות והגדרתו המעטפתית. תהליך התייצבותו הצורנית וקביעת ממדיו הספציפיים הוא תולדת הניתוח של סדרת מאלצים, ביניהם תכונות האדם ואילוצי המטרה של המקרה הפרטי.
</p><p class='artp'>להתנעתה של פעולת ההמרה נדרש ניתוח של התנהגות המפעילים והציוד במצבים סטטיים ודינמיים, מורכבים ומגוונים. אלה המשפיעים הגיאומטריים המתווים את הרקמה התאית, כשהיא ערוכה בקומפוזיציה קוהרנטית.
</p><p class='artp'>4. פירוט מרכיביו של ממיר התכן הפיזי
</p><p class='artp'>א. תבנית שלדית: כתוצאה ישירה מפיענוחם, הגדרתם ומיון תכונותיהם (הנגזרים ממצבי הצבירה הסטטיים והדינמיים) של המרחבים התאיים, מתנסחת התבנית השלדית המתווה את המרחבים הבין־תאיים של המערך הקומפוזוציוני הכולל, והוא זה שמאפשר את מערך התנועה והנגישות לתאי נפח ייעודיים.
</p><p class='artp'>ב. דרגת הרציפות המעטפתית (טופולוגיה): המיון וההקבצה של התאים מאפשרים להבחין בהבדלים ביניהם, בפרמטרים של יחסי קִרבה/דחייה בין תאים השונים, גודל התאים וכיוצא בזה. דרגת הרציפוּת הטופולוגית במעטפת (תכונות המקבץ הרב־תאי הנשמרות תחת דפורמציית רציפות), משפיעה באופן ישיר על ארגון המערך הרב־תאי והשלכותיו המעטפתיות, וכן על הפרספציה, ההתמצאות והשליטה במערך הקומפוזיציוני. כל זה משליך גם על יצירת מתחמים ומתחמי־משנה, אגפיוּת ועוד.   
</p><p class='artp'>ג. מחוללי צורה יסודיים: מנגנונים גיאומטריים המאפשרים ניסוח חסר מגבלות של מתווים צורניים ללא יתרות, על בסיס סדרת המשפיעים הרלוונטיים. הללו נקבעים על־ידי התבנית השלדית והרציפוּת המעטפתית, תוך שימוש בניסוחים אלגוריתמיים המבוססים על נתוני היקף ותנע (אינטגרציה תלת־ממדית של פרמטרים דו־ממדיים משתנים).
</p><p class='artp'>ד. מספר כווני רשת (דרגת הרזולוציה): התווייתם או ברירתם של מספר כווני הרשת ותכונותיהם, נעשה כדי שישמשו מתווי עזר ליצירת תשתית גיאומטרית מחזורית. סינון מספרם של כווני הרשת, כמו שאר היחסים הגיאומטריים המתקיימים בהם (כגון המרחק בין הצמתים), קובע את דרגת הרזולוציה של המתווה המסונן משיקולי עלות־תועלת, לבחינת התאמתם של המתווים לשימושים השונים באמצעים מינימליים.
</p><p class='artp'>מיונם וקטלוגם של המרחבים התאיים היסודיים
</p><p class='artp'>1. מרחבים תאיים קבועים וארעיים
</p><p class='artp'>המתבונן בהתרחשות הפיזית בין כותלי המערכים האדריכליים הקיימים סביבנו, יבחין בטווח הפעילות הרחב והמגוון של האדם, כבודד וכקבוצה. עם זאת אפשר להבחין גם במכנה משותף (ובתופעה דומיננטית) לרוב עיסוקיו הפיזיים של האדם (הן אלה הנעזרים בציוד והן אלה המתקיימים בין המפעילים לבין עצמם), הנוטה להתכנס למרחבים תחומים ומוגדרים.
</p><p class='artp'>נטייה זו של פעולת המפעילים והציוד להתכנס במתחמים מוּכּרים ונשלטים בעלי הגדרה מעטפתית, חלה גם על מצבים זמניים, בודדים ומפוזרים בזמן ובמרחב. ככל שאירועים אלה מתגבשים לדפוסים קבועים וחזרתיים, פעולות אלה הולכות ומתייצבות במרחב נתון וקבוע וכך מתגבש ומתפתח התיחום הפיזי של הפעילות.
</p><p class='artp'>מצב דברים זה מתבטא בהופעת מתווים גיאומטריים ברורים בעלי קווי מִתאר וצורה ייחודיים.  הגדרת גבול צורנית זו מתבהרת ומתחדדת ככל שמתייצבת שִגרת הפעילות במקומה הקבוע. אפיונו הצורני של מרחב הפעולה מתבהר ככל שעולה רמת האינטנסיביות וההזדקקות הקבועה לפעילות הנדרשת.
</p><p class='artp'>בתהליך זה, לבד משהוא מאפשר זיהוי ברור של קווי התיחום הצורניים המייחדים את מקום הפעילות, ניכרת השפעת התועלת הגלומה בתחימה קבועה ופונקציונלית של אזורי פעילות, שעברו את מבחן ההתמקמות הקבועה. המרחב התאי הפיזי הקבוע, מרגע שנקבע, מהווה קליפה מעטפתית המקיפה את סך הפעילויות המתקיימות בו. הוא מסוכך ומאפשר את קיומן הרציף של הפעילויות. 
</p><p class='artp'>מרחב זה עשוי להכיל כמה מרחבי פעולות מוגדרים, שקיומם התייצב אמנם בלי להידרש להגדרה גיאומטרית סופית בגבולותיהם. הימצאותם של תאי פעולה ארעיים אלה במרחב פיזי תאי ארעי, מאפשר גמישות מירבית ביחסי השכנוּת עם תאים ארעיים סמוכים, עד כדי יצירת מצבי חפיפה מירביים בהתאם לצרכים המשתנים של הפעילויות המתקיימות בהם.
</p><p class='artp'>במהלך התמקמותה והתייצבותה של פעילות ספציפית, עשויים להתקיים בו־זמנית תהליכים המְפתחים דפוסים דומים של התייצבות ברמת הזדקקות הולמת למרחב תאי יציב (על אף ההגדרה של פעילויות אלה במרחבים תאיים ארעיים, הן עשויות להימצא ביחס דחייה או זיקה שלילית בינן לבין עצמן).
</p><p class='artp'>לבד מתכונות אלה המייחדות את הפעילויות המתקיימות בתחומי הגבול הזמניים, תאים ארעיים המצויים בתחומו של תא קבוע כלשהו מתאפיינים בשני סוגי פעולה עיקריים, שהשפעתם על מבנה המערך הרב־תאי השלם מכרעת ושלטת.
</p><p class='artp'>2. מרחב תאי ארעי סטטי ודינמי
</p><p class='artp'>מרחבי הפעולה המשניים (המוכלים במרחב התאי הקבוע), שהתייצבו באופן זמני בלבד מבחינת אופן פעולתם, אינם זקוקים להגדרת גבולות קבועה שכן הם מצויים במצב זמני ומהווים, כאמור, מרחב תאי ארעי.
</p><p class='artp'>תאים ארעיים אלה מתאפיינים בשני סוגים עיקריים של תיחומים, המושפעים בעיקר ממידת התנועה של פעולתם: מצב סטטי של מפעילים וציוד, או מצבי תנועה של הנ"ל. כאשר מרחבים תאיים כאלה כלולים במרחב תאי קבוע, נודעת חשיבות רבה לגיבוש שימושים ומערכים רב־תכליתיים (למשל, לקיחה בחשבון של השפעת הציוד הבלתי נייד כמרכיב סטטי, במקרה של מערכות המחייבות הנעת ציוד ומפעילים כמטרה ראשית וקבועה).
</p><p class='artp'>דרגת הרב־תכליתיות או מידת ההתאמה הרב־תכליתית תהיה לכן קשורה למידת התאמתם של המתווים הגיאומטריים המהווים את גבולות התא הקבוע, המאפשר (באופן קבוע או זמני) את קיומם של התאים הארעיים על סוגיהם השונים, בהתאם לשימושים הנדרשים.
</p><p class='artp'>3. מרחב בין־תאי
</p><p class='artp'>במקביל לתהליכי ההתגבשות של התאים הקבועים שתוארו לעיל, נתחמים גם מרחבים תאיים שבהם מתייצבות בהדרגה פעילויות שונות. מרחבים אלה מתאפיינים בהיותם משיקים לתאים הקבועים (ובדרך כלל אף נארזים על־ידיהם, מסיבות פונקציונליות), והם יוגדרו כמרחבים בין־תאיים.
</p><p class='artp'>תהליך זה, של בניית המרחב הבין־תאי במקביל לשאר ההגדרות התאיות, נשען על הגדרת המטרה העיקרית וההכרחית של יצירת השקה מתאימה לכל המרכיבים התאיים השכנים, וזאת כדי לאפשר את כל פעולות הקשר, התנועה והנגישות הנדרשות למערך השלם.
</p><p class='artp'>קיומו של המרחב הבין־תאי מותנה בפונקציות מטרה אלה, וזאת בניגוד לקיומן האפשרי (חלקי או מלא) של פונקציות אחרות למטרות שונות. בסיכומו של תהליך בו־זמני זה נוצר המקבץ הרב־תאי הבסיסי, המכיל את היסודות המצויים בכל קומפוזיציה אדריכלית.
</p><p class='artp'>עם השלמת התיחום הגיאומטרי בין קבוצת התאים הקבועים והמרחב הבין־תאי המשיק להם, נקבעות האוריינטציה והקונספציה הצורנית־התמצאותית־פונקציונלית של התוכנית.
</p><p class='artp'>4. מרחבים ארעיים סטטיים ודינמיים במרחב הבין־תאי
</p><p class='artp'>גם במרחב הבין־תאי מתקיימת מורכבות של פעילות סטטית ודינמית, כאשר נתיבי התנועה קושרים את המרחבים התאיים הקבועים, הצמודים להיקף המרחב הבין־תאי. התוויית משעולי התנועה כמרחבים ארעיים־דינמיים בתוך המרחב הבין־תאי, נשמעת למטרות כיצירת אוריינטציה, קווי מבט וכיוצא בזה.
</p><p class='artp'>מסיבות מורכבות נותרות בקומפוזיציה יתרות מרחביות, המכונות כאן מרחבים ארעיים־סטטיים. מאחר שאופי הפעילות והשימוש הדינמי־תנועתי מותירים לפרקים את המרחב הדינמי ללא פעילות אינטנסיבית, עשוי מרחב זה להידרש לשימושים חלופיים בפרקי זמן אלה. אפשר לומר שבצפיית פעילות מורכבת זו ובהכוונתה היעילה, המרחב הבין־תאי מקיים את מאפייני השימוש הרב־תכליתי מעצם טבעו.
</p><p class='artp'>מעבר למטרות הבסיסיות שלצורכיהן הוא מותווה (קשר פיזי ונגישות בין היחידות התאיות המשיקות), המרחב הבין־תאי עשוי לשמש לפעילויות בו־זמניות נוספות, מן הסיבות הבאות: א. קיומן של הפסקות או אי־רציפות בזמן השימוש במרחב זה לצורכי תנועה, המאפשרות להקצות את יתרת הזמן לשימושים חלופיים. ב. בהיות המרחב הבין־תאי משותף ונגיש לתאים המשיקים לו, הוא עשוי לשרת פונקציות בעלות זיקה לכלל המרחבים התאיים הסובבים אותו. בכך הוא מתאים לפונקציות ציבוריות, בייחוד כאלה התואמות את הגדרות המרחב הבין־תאי הארעי, הן הדינמי והן הסטטי.
</p><p class='artp'>לסיכום אפשר לומר שפיתוח המרחב הבין־תאי, תוך שימת לב מיוחדת ופרטנית לתת־מרכיביו (ייעודיים ופוטנציאליים), עשוי להוביל להצבת שימושים רב־תכליתיים שישיגו את מירב התועלת ממרכיב דומיננטי זה. פעולת תכנון מתואמת, המאחדת מראש את סך כל המשתנים, תקבע את שטחו וצורתו של המרחב הבין־תאי במסגרת הגדרה של היקף משותף.
</p><p class='artp'>5. מרחב חוץ־תאי
</p><p class='artp'>בפרישׂות שונות של מקבץ רב־תאי כלשהו (המורכב מתאי נפח קבועים יחד עם מרחבים בין־תאים), אפשר להבחין בהגדרות חלקיות (ולעתים שלמות) של תאי נפח, המצויים מחוץ לקו ההיקף התוחם את הקומפוזיציה השלמה.
</p><p class='artp'>מתחמים אלה מתאפיינים בראש ובראשונה בהגדרתם החלקית על־ידי אלמנטים פיזיים, כלומר: בהגדרתם הפיזית על־ידי עצמים המשמשים כמגדירים ואשר רציפותם משתנה (כגון שדרת עצים, קפלי קרקע, גידור וכדומה).
</p><p class='artp'>מרחבים תאיים חיצוניים כאלה עשויים להיות גם חסומים מכל עבר, למשל על־ידי המעטפות החיצוניות־מבניות של הקומפוזיציה (למשל חצר פנימית).
</p><p class='artp'>6. מרחבים חוץ־תאיים ארעיים, סטטיים ודינמיים
</p><p class='artp'>לסיכום אפשר לומר שתופעה זו של מרחבים חוץ־תאיים מוּכּרת בעיקר באזורים הצמיגיים של המעטפת הבנויה החיצונית, ובייחוד באזוריה הקעורים וכן כאשר מידת שיתוף המעטפת הבנויה בהגדרת התא החיצוני היא יותר מאשר בדופן תוחמת אחת.
</p><p class='artp'>ברגע שמתאפשרת הבחנה תיחומית של המרחב החוץ־תאי, חלים עליו אותם מבחני פעילות שחלים על המרחב התאי והבין־תאי, דהיינו: מבחני סטטיות ודינמיות של ציוד המתאים לפעילויות חוץ (מגרשי משחקים, סככות צל וכיוצא בזה).
</p><p class='artp'>7. המרחב שמחוץ לגבולות האתר של המקבץ הרב־תאי
</p><p class='artp'>מרחבים שמחוץ לגבולות האתר הם תאי שטח המוגדרים בעיקר על־ידי תוואי הקרקע והטופוגרפיה, וממדיהם מאפשרים הכלת מערכים שלמים של מעטפות בנויות (והתאים הצמיגים להן). באופן אחר, מרחבים אלה עשויים להיות מוגדרים על־ידי אלמנטים הנדסיים נוספים (מסלולי דרכים, הגדרות אורבניות של גבולות השטח הבנוי). הגדרתם עשויה להיעשות גם על־ידי גורמים סביבתיים כקו מים או מצוק.
</p><p class='artp'>גם במרחבים כאלה (שטחי קרקע ונוף בין יישובים) מוּכּרות תופעות שונות של תיחום (כמו עריכת מחנה על שיפולי קפל קרקע, או פיזור של עצמים בנויים בודדים), וגם הם מתאפיינים לחילופין כקבועים וארעיים, סטטיים ודינמיים (שטחי כביש מחוץ לגבולותיו של מקבץ רב־תאי, דינמי וקבוע).
</p><p class='artp'>במיונם וקיטלוגם של המרחבים התאיים השונים, בולט עיקרון רב־חשיבות להבנת התהליכים הרב־תכליתיים: ככל שהפעולות מתייצבות בדפוסים קבועים וחזרתיים, הולכים ומתגבשים גבולותיו של המרחב התאי בדפנות קבועות יותר. מעבר מגבולות סמויים ו/או זמניים להגדרה פיזית ברורה ויציבה, מבטא את פוטנציאל ההיתכנות של הפעילות הרב־תכליתית.
</p><p class='artp'>שיטות חיפוש לפתרון בעיות
</p><p class='artp'>1. עקרון החיפוש האלגוריתמי
</p><p class='artp'>חיפוש זה מבוסס על בחינה שיטתית של כל הפתרונות האפשריים לבעיה נתונה, בהליך מורכב המבוסס על פירוק לפעולות חלקיות המוגדרות במדויק. תהליכים אלה ניתנים אמנם ליישום במחשב, אך כשמדובר בבעיות מורכבות במיוחד עשוי התהליך להימשך זמן רב ואז יכולת המחשב לחזות פתרונות מתגלה כמוגבלת. 
</p><p class='artp'>2. עקרון החיפוש ההיוריסטי
</p><p class='artp'>חיפוש המבוסס על בחינת הפתרונות הסבירים ביותר בהתאם לזמינות המידע (הנתונים הקיימים) ושקלולו. הפתרונות המתקבלים (תוצרי ביניים) הם למעשה מצבו התחילי של המשך תהליך החיפוש, שבמהלכו משולבים נתוני מידע נוספים, בהליך של בקרה ומשוב.
</p><p class='artp'>3. המודל המופשט בתהליך התכן הפיזי: פעולה היוריסטית כחיפוש אלגוריתמי
</p><p class='artp'>המודל המופשט מתאר את אופני ההמרה בתהליך התכן הפיזי, כרצף של פעולות היוריסטיות הנשזרות בחיפוש אלגוריתמי. מספר ה"הרצות" ההיוריסטיות תלוי בפרמטרים כמו זמינות המידע, מגבלות הזמן, דרישות מינימום של הפתרון וכיוצא בזה.
</p><p class='artp'>הזנת המידע למסד הנתונים במודל הנ"ל נעשית על פי הגורמים המשפיעים ביותר ברגע הנתון של התהליך. פעולת ההמרה, על בסיס אותם יסודות של קדם־תכן, מניבה תוצר תכן (כתוצאת ביניים), המוכפף לבקרה ומשוב ומוזן בנתוני ביניים נוספים להנעת "הרצה" (המרה) נוספת. תהליך ההמרה ההיוריסטי החלקי ניתן ל"הרצות" נוספות באופן אלגוריתמי, עד לקבלתה של סביבת הפתרונות הרלוונטיים.
</p><p class='artp'>התהליך מתחיל בהגדרת המטרה של מקרה פרטי כלשהו, באמצעות ניסוח הפעולה של המפעילים ושל הציוד. מהלך זה מאפשר את ראשית מיונם וסינונם של המשפיעים העיקריים הרלוונטיים לתהליך והמרתם לתוצר פיזי. בחירת מרכיבי הממיר הפעילים בכל שלב בתהליך ההמרה נעשה אף הוא תוך סינון ומיון הנגזרים מהגדרת המטרה. המיון והסינון של המשפיעים היסודיים הן פעולות היוריסטיות, ויש להן השלכה ישירה על המתווה הצורני של תוצר הביניים הפיזי ועל התאמתו למטרה כפי שנוּסחה.
</p><p class='artp'>איתורם וקביעת משקלם הנכון של משפיעים אלה מניבים תוצרים קוהרנטיים בסבב הרצות אלגוריתמיות מצומם. כל הרצה, המאפשרת כניסה של מאלצים נוספים תוך הפעלת בקרה ומשוב, מתכנסת למרחב פתרונות רלוונטיים הנבחן במידת התאמתו לניסוחי המטרה.
</p><p class='artp'>קיברנטיקה ואינטליגנציה מלאכותית
</p><p class='artp'>1. הקיברנטיקה ככלי בשירות הצרכים של אוכלוסיית העולם
</p><p class='artp'>יש להניח כי האילוצים והלחצים הגלובלים, כפי שהתקיימו עד זמננו, לא חייבו בחינה של תהליכים גנטיים־גנריים באדריכלות כפי שנעשה במדעים אחרים. הציפוף האנושי המואץ ברחבי הגלובוס והסרת המידורים השונים בין מגזרי אוכלוסייה, שהשפיעו על חלוקת המרחב ומשאביו, מקדמים את הצורך וההכרח לגבש תגובה באמצעים קיברנטיים.
</p><p class='artp'>2. ההמרה כתהליך קיברנטי 
</p><p class='artp'>קידום התהליך מותנה בבהירות ניסוחם ושקלולם של המשפיעים הקדם־צורניים באדם (חושי תפיסת המרחב), לצד ניסוח המאלצים האקוטיים הנגזרים ממגמת הציפוף הגלובלי. אנחנו מניחים כי הגיעה העת להחדיר לתכן הסביבה המלאכותית הבנויה את החשיבה הקיברנטית והשפעותיה (במישור ההדדי של יחסי אדם וטכנולוגיה), שיקבלו תוקף בהתייחס למערכות מורכבות ובסיסיות כאחת (כאלה הכוללות מספר קטן ומחזורי של אילוצי מטרה בשימושים יומיומיים).
</p><p class='artp'>יישום החשיבה הקיברנטיות בתחומים אלה יקדם את ההבנה כי התכן הפיזי (ככלל ובאדריכלות בפרט) אינו מתיימר עוד לטפל במה שיקרה לעולמי־עד, אלא רק במה שעתיד לקרות על פי הסתברות נצפית. יתר על כן, יש להניח שכוחן של תשובות אפשריות לסדרת שאלות הנוגעות לסביבה מוגבלת, יהיה יפה לסדרה גדולה יותר של השפעות סביבתיות.
</p><p class='artp'>הכוונתם של נתוני הקדם־תכן ליצירת תוצרי תכן, באמצעות פעולות המרה היוריסטיות בשילוב בקרה ומשוב, עומדת בבסיס התהליך הקיברנטי.
</p><p class='artp'>3. אינטליגנציה מלאכותית כמאיץ אבולוציוני
</p><p class='artp'>אינטליגנציה מלאכותית מתאפיינת ביכולת להציב נתוני ידע משתנים, מתחומים שונים, ולהפיק מהם – בהתבסס על כללי היקש – מערך נתונים־תוצרים חדש וסינרגטי. תהליך כמו-גנוטיפי זה מבסס את מסד הנתונים על מערכת אלגוריתמית, המאפשרת מיצוי אפשרויות אבולוציוני – שיטתי ומדוקדק.
</p><p class='artp'>בתהליך הקיברנטי, הממיר בורר מתוך מסד הנתונים את תוצאות הביניים העדיפות והופך אותן למסד נתונים מעודכן לסבב הרצות נוסף, בתהליך הדומה למאיץ אבולוציוני. היכולת להעריך את תוצאות הביניים בתהליכים קיברנטיים – בדרכים של השוואה, הכללה, צפי של דפוסי פעולה אפשריים ושינוי כללי ההיקש בהתאם לנסיבות הפעולה – עומדת בבסיס של יכולת ההתפתחות העצמית והשבחת התוצר, כלומר: ביסוד האינטליגנציה המלאכותית.
</p>


</div>

<div id='isocontainer'>
<div id="container">
	
<div class="item coverphoto coverimg" id='coverphoto'><img src='images/covers/1.png' class='firstimage'></div>
<div class="item coverphoto2 coverimg" id='coverphoto2'><img src='images/covers/2.jpg' class='firstimage'><br>דוד ינאי, שמעון פרס ואחרים לצד דגם בית יד לבנים<br>(תצלום מקורי)</div>
<div class="item coverphoto3 coverimg" id='coverphoto3'><img src='images/11/11-7.jpg' class='firstimage'><br>ניתוח אבולוציה צורנית; שרטוט ידני, 30x42</div>
<div class="item coverphoto4 coverimg" id='coverphoto4'><img src='images/covers/4.jpg' class='firstimage'></div>
<div class="item coverphoto6 coverimg" id='coverphoto6'><img src='images/covers/6.jpg' class='firstimage'></div>
<div class="item coverphoto7 coverimg" id='coverphoto7'><img src='images/covers/7.jpg' class='firstimage'></div>
<div class="item coverphoto8 coverimg" id='coverphoto8'><img src='images/covers/8.jpg' class='firstimage'></div>



<div class="item proj1 projimg"><img src='images/1/1-2.jpg' class='mediumimage'><span class='hidden'>דגם (תצלום מקורי)</span></div>
<div class="item proj1 projimg"><img src='images/1/1-3.jpg' class='mediumimage'><span class='hidden'>דגם, 39x37x34</span></div>
<div class="item proj1 projimg"><img src='images/1/1-4.jpg' class='mediumimage'><span class='hidden'>דגם (תצלום מקורי)</span></div>
<div class="item proj1 projimg"><img src='images/1/1-5.jpg' class='mediumimage'><span class='hidden'>מסמך האפיון של הבניין</span></div>


<div class="item proj2 projimg"><img src='images/2/2-2.jpg' class='mediumimage'><span class='hidden'>דגם, מבט־על<br>(תצלום מקורי)</span></div>
<div class="item proj2 projimg"><img src='images/2/2-3.jpg' class='mediumimage'><span class='hidden'>דגם, מראה חזית<br>(תצלום מקורי)</span></div>
<div class="item proj2 projimg"><img src='images/2/2-4.jpg' class='mediumimage'><span class='hidden'>תוכנית מפלס הקרקע;<br>שרטוט דיגיטלי</span></div>
<div class="item proj2 projimg"><img src='images/2/2-5.jpg' class='mediumimage'><span class='hidden'>חלוקת הפרוגרמה,<Br>קנ”מ 1:1,000;<br>מתוך שרטוט ידני,<br> 21x33</span></div>
<div class="item proj2 projimg"><img src='images/2/2-6.jpg' class='mediumimage'><span class='hidden'>תוכנית גגות;<br>מתוך שרטוט ידני,<br>21x33</span></div>
<div class="item proj2 projimg"><img src='images/2/2-7.jpg' class='mediumimage'><span class='hidden'>סכימה רעיונית;<br>מתוך שרטוט ידני,<br>21x33</span></div>


<div class="item proj3 projimg"><img src='images/3/3-2.jpg' class='mediumimage'><span class='hidden'>תוכנית גגות, קנ”מ 1:500;<br> מתוך שרטוט ידני,<br>70x50</span></div>
<div class="item proj3 projimg"><img src='images/3/3-3.jpg' class='mediumimage'><span class='hidden'>תרשימי חזיתות,<br>קנ”מ 1:200;<br>מתוך שרטוט ידני, 75x106</span></div>
<div class="item proj3 projimg"><img src='images/3/3-4.jpg' class='mediumimage'><span class='hidden'>דגם, מראות חוץ<br>(תצלומים מקוריים)</span></div>
<div class="item proj3 projimg"><img src='images/3/3-5.jpg' class='mediumimage'><span class='hidden'>תוכנית גגות, קנ”מ 1:500;<br> מתוך שרטוט ידני,<br>70x50</span></div>
<div class="item proj3 projimg"><img src='images/3/3-6.jpg' class='mediumimage'><span class='hidden'>חתכים, קנ”מ 1:200;<br> מתוך שרטוט ידני,<br>75x106</span></div>
<div class="item proj3 projimg"><img src='images/3/3-7.jpg' class='mediumimage'><span class='hidden'>חתכים, קנ”מ 1:200;<br> מתוך שרטוט ידני,<br>75x106</span></div>
<div class="item proj3 projimg"><img src='images/3/3-8.jpg' class='mediumimage'><span class='hidden'>דגם, מראות חוץ<br>(תצלומים מקוריים)</span></div>
<div class="item proj3 projimg"><img src='images/3/3-9.jpg' class='mediumimage'><span class='hidden'>אולם הופעות, דגם,<br>14x30x30</span></div>



<div class="item proj4 projimg"><img src='images/4/4-2.png' class='mediumimage'><span class='hidden'>מגורים (1992):<br>דגם, 58x95x70</span></div>
<div class="item proj4 projimg"><img src='images/4/4-3.png' class='mediumimage'><span class='hidden'>מגורים (1992):<br>דגם, 58x95x70</span></div>
<div class="item proj4 projimg"><img src='images/4/4-4.jpg' class='mediumimage'><span class='hidden'>פרויקט חידוש ברצלונה (1997):<br> הדמיה ממוחשבת, מבט ממזרח<br>(תצלום מקורי)</span></div>
<div class="item proj4 projimg"><img src='images/4/4-5.jpg' class='mediumimage'><span class='hidden'>פרויקט חידוש ברצלונה (1997):<br>סקיצה רעיונית; שרטוט ידני<br>(תצלום מקורי)</span></div>
<div class="item proj4 projimg"><img src='images/4/4-6.jpg' class='mediumimage'><span class='hidden'>מגורי חירום (1974):<br>דגם, סכימות<br>(תצלום מקורי)</span></div>
<div class="item proj4 projimg"><img src='images/4/4-7.jpg' class='mediumimage'><span class='hidden'>מגורי חירום (1974):<br>דגם, סכימות<br>(תצלום מקורי)</span></div>
<div class="item proj4 projimg"><img src='images/4/4-8.jpg' class='mediumimage'><span class='hidden'>מגורי חירום (1974):<br>דגם, סכימות<br>(תצלום מקורי)</span></div>
<div class="item proj4 projimg"><img src='images/4/4-9.jpg' class='mediumimage'><span class='hidden'>מגורי חירום (1974):<br>דגם הפרויקט שתול<br>בסביבתו (פוטומונטאז')</span></div>


<div class="item proj5 projimg"><img src='images/5/5-2.jpg' class='mediumimage'><span class='hidden'>דגם, מראה חוץ<br>ומראה פְּנים<br>(תצלומים מקוריים)</span></div>
<div class="item proj5 projimg"><img src='images/5/5-3.jpg' class='mediumimage'><span class='hidden'>קנ”מ 1:200;<Br> מתוך שרטוט ידני,<br>80x95</span></div>
<div class="item proj5 projimg"><img src='images/5/5-4.jpg' class='mediumimage'><span class='hidden'>תוכניות אולם מועצת העיר<br>ואולם הטקסים, קנ”מ 1:200;<Br> מתוך שרטוט ידני,<br>75x106</span></div>
<div class="item proj5 projimg"><img src='images/5/5-5.jpg' class='mediumimage'><span class='hidden'>חתך איזומטרי;<br>מתוך שרטוט ידני,<br>75x106</span></div>
<div class="item proj5 projimg"><img src='images/5/5-6.jpg' class='mediumimage'><span class='hidden'>תוכניות אולם מועצת העיר<Br> ואולם הטקסים,<br>קנ”מ 1:200;<Br> מתוך שרטוט ידני,<br>75x106</span></div>
<div class="item proj5 projimg"><img src='images/5/5-7.jpg' class='mediumimage'><span class='hidden'>תוכניות אולם מועצת העיר<br> ואולם הטקסים,<br>קנ”מ 1:200;<Br> מתוך שרטוט ידני,<br>75x106</span></div>
<div class="item proj5 projimg"><img src='images/5/5-8.jpg' class='mediumimage'><span class='hidden'>דגם, מראה חוץ<br>ומראה פְּנים<br>(תצלומים מקוריים)</span></div>


<div class="item proj6 projimg"><img src='images/6/6-2.jpg' class='mediumimage'><span class='hidden'>דגם, מבט–על,<br>10x100x100</span></div>
<div class="item proj6 projimg"><img src='images/6/6-3.jpg' class='mediumimage'><span class='hidden'>חתכים, קנ”מ 1:200;<br>שרטוט ידני, 75x110</span></div>
<div class="item proj6 projimg"><img src='images/6/6-4.jpg' class='mediumimage'><span class='hidden'>פרספקטיבה 2;<br>רישום ידני, 75x110</span></div>
<div class="item proj6 projimg"><img src='images/6/6-5.jpg' class='mediumimage'><span class='hidden'>פרספקטיבה;<br>רישום ידני, 45x56</span></div>
<div class="item proj6 projimg"><img src='images/6/6-6.jpg' class='mediumimage'><span class='hidden'>תוכנית; שרטוט ידני,<br>75x110</span></div>
<div class="item proj6 projimg"><img src='images/6/6-7.jpg' class='mediumimage'><span class='hidden'>תוכנית; שרטוט ידני,<br>75x110</span></div>
<div class="item proj6 projimg"><img src='images/6/6-8.jpg' class='mediumimage'><span class='hidden'>דגם (תצלום מקורי)</span></div>
<div class="item proj6 projimg"><img src='images/6/6-9.jpg' class='mediumimage'><span class='hidden'>דגם, מבט צדי,<br>10x100x100</span></div>



<div class="item proj7 projimg"><img src='images/7/7-2.jpg' class='mediumimage'><span class='hidden'>תוכנית קומה טיפוסית;<Br>שרטוט ידני<Br>(תצלום מקורי)</span></div>
<div class="item proj7 projimg"><img src='images/7/7-3.jpg' class='mediumimage'><span class='hidden'>תוכנית;<br>שרטוט ידני<br>(תצלום מקורי)</span></div>
<div class="item proj7 projimg"><img src='images/7/7-4.jpg' class='mediumimage'><span class='hidden'>תוכנית קומה טיפוסית;<Br>שרטוט ידני<Br>(תצלום מקורי)</span></div>
<div class="item proj7 projimg"><img src='images/7/7-5.jpg' class='mediumimage'><span class='hidden'>תוכנית קומה טיפוסית;<Br>שרטוט ידני<Br>(תצלום מקורי)</span></div>
<div class="item proj7 projimg"><img src='images/7/7-6.jpg' class='mediumimage'><span class='hidden'>חתך טיפוסי;<br>שרטוט ידני<br>(תצלום מקורי)</span></div>
<div class="item proj7 projimg"><img src='images/7/7-7.jpg' class='mediumimage'><span class='hidden'>דגם,<br>מבט–על צדי,<br>16x86x57</span></div>
<div class="item proj7 projimg"><img src='images/7/7-8.jpg' class='mediumimage'><span class='hidden'>דגם,<br>מבט–על,<br>16x86x57</span></div>
<div class="item proj7 projimg"><img src='images/7/7-9.jpg' class='mediumimage'><span class='hidden'>דגם בסביבה טבעית<nr>(תצלום מקורי)</span></div>
<div class="item proj7 projimg"><img src='images/7/7-10.jpg' class='mediumimage'><span class='hidden'>תוכנית קומת הקרקע;<br>שרטוט ידני<br>(תצלום מקורי)</span></div>
<div class="item proj7 projimg"><img src='images/7/7-11.jpg' class='mediumimage'><span class='hidden'>תוכנית קומת הקרקע;<br>שרטוט ידני<br>(תצלום מקורי)</span></div>
<div class="item proj7 projimg"><img src='images/7/7-12.jpg' class='mediumimage'><span class='hidden'>תוכנית קומה טיפוסית;<Br>שרטוט ידני<Br>(תצלום מקורי)</span></div>



<div class="item proj8 projimg"><img src='images/8/8-2.jpg' class='mediumimage'><span class='hidden'>תוכנית מפלס B,<br>קנ"מ 1:200;<br> שרטוט ידני (תצלום מקורי)</span></div>
<div class="item proj8 projimg"><img src='images/8/8-3.jpg' class='mediumimage'><span class='hidden'>חתך A-A,<br>קנ"מ 1:200;<br>שרטוט ידני (תצלום מקורי)</span></div>
<div class="item proj8 projimg"><img src='images/8/8-4.jpg' class='mediumimage'><span class='hidden'>תרשים חזית צפונית–מזרחית,<Br>קנ"מ 1:200;<br>שרטוט ידני (תצלום מקורי)</span></div>
<div class="item proj8 projimg"><img src='images/8/8-5.jpg' class='mediumimage'><span class='hidden'>תוכנית מפלס C,<br>קנ"מ 1:200;<br>שרטוט ידני (תצלום מקורי)</span></div>
<div class="item proj8 projimg"><img src='images/8/8-6.jpg' class='mediumimage'><span class='hidden'>מראה חזית מזרחית;<br>דגם דיגיטלי<br>(מאוחר)</span></div>
<div class="item proj8 projimg"><img src='images/8/8-7.jpg' class='mediumimage'><span class='hidden'>מראה חזית מזרחית;<br>דגם דיגיטלי<br>(מאוחר)</span></div>
<div class="item proj8 projimg"><img src='images/8/8-8.jpg' class='mediumimage'><span class='hidden'>מראה חזית מזרחית;<br>דגם דיגיטלי<br>(מאוחר)</span></div>
<div class="item proj8 projimg"><img src='images/8/8-9.jpg' class='mediumimage'><span class='hidden'>דגם, מראה חזית קדמית,<br>48x57x37</span></div>
<div class="item proj8 projimg"><img src='images/8/8-10.jpg' class='mediumimage'><span class='hidden'>דגם, מבט–על,<br>48x57x37</span></div>


<div class="item proj9 projimg"><img src='images/9/9-2.png' class='mediumimage'><span class='hidden'>דגם מבנה בודד,<br>25x31x23</span></div>
<div class="item proj9 projimg"><img src='images/9/9-3.jpg' class='mediumimage'><span class='hidden'>תוכנית סביבה;<br>שרטוט ידני,<br>65x95</span></div>
<div class="item proj9 projimg"><img src='images/9/9-4.jpg' class='mediumimage'><span class='hidden'>תוכנית סביבה;<br>שרטוט ידני,<br>65x95</span></div>
<div class="item proj9 projimg"><img src='images/9/9-5.jpg' class='mediumimage'><span class='hidden'>תוכנית סביבה;<br>שרטוט ידני,<br>65x95</span></div>
<div class="item proj9 projimg"><img src='images/9/9-6.jpg' class='mediumimage'><span class='hidden'>תוכנית סביבה;<br>שרטוט ידני,<br>65x95</span></div>
<div class="item proj9 projimg"><img src='images/9/9-7.jpg' class='mediumimage'><span class='hidden'>אנליזה מורפולוגית,<br>חקירת הצירופים<br>האפשריים ברשת המתומנת;<br>שרטוט ידני, 79x110</span></div>
<div class="item proj9 projimg"><img src='images/9/9-8.jpg' class='mediumimage'><span class='hidden'>תוכנית לטיפוס<br>בניין C; שרטוט ידני<br>(תצלום מקורי)</span></div>
<div class="item proj9 projimg"><img src='images/9/9-9.jpg' class='mediumimage'><span class='hidden'>תוכנית לטיפוס<br>בניין C; שרטוט ידני<br>(תצלום מקורי)</span></div>
<div class="item proj9 projimg"><img src='images/9/9-10.jpg' class='mediumimage'><span class='hidden'>דגם אשכול בניינים<br>(תצלום מקורי)</span></div>
<div class="item proj9 projimg"><img src='images/9/9-11.jpg' class='mediumimage'><span class='hidden'>דגם אשכול בניינים<br>(תצלום מקורי)</span></div>
<div class="item proj9 projimg"><img src='images/9/9-12.jpg' class='mediumimage'><span class='hidden'>דגם אשכול בניינים<br>(תצלום מקורי)</span></div>
<div class="item proj9 projimg"><img src='images/9/9-13.jpg' class='mediumimage'><span class='hidden'>דגם תהליך הקמה<br>של בניין בודד<br>(תצלום מקורי)</span></div>
<div class="item proj9 projimg"><img src='images/9/9-14.jpg' class='mediumimage'><span class='hidden'>דגם מבנה בודד,<br>25x31x23</span></div>
<div class="item proj9 projimg"><img src='images/9/9-15.jpg' class='mediumimage'><span class='hidden'>דגם גיאומטריה, 10x10x10</span></div>
<div class="item proj9 projimg"><img src='images/9/9-16.jpg' class='mediumimage'><span class='hidden'>דגם סביבה,<br>5x25x25</span></div>


<div class="item proj10 projimg"><img src='images/10/10-2.jpg' class='mediumimage'><span class='hidden'>אולם הזיכרון והספרייה,<br>תוכנית מפלס 2.60;<br>שרטוט ידני, 26x46</span></div>
<div class="item proj10 projimg"><img src='images/10/10-3.jpg' class='mediumimage'><span class='hidden'>דגם, מבט–על<br>(תצלום מקורי)</span></div>
<div class="item proj10 projimg"><img src='images/10/10-4.jpg' class='mediumimage'><span class='hidden'>דגם, מראה הכניסה<br>(תצלום מקורי)</span></div>
<div class="item proj10 projimg"><img src='images/10/10-5.jpg' class='mediumimage'><span class='hidden'>דוד ינאי, שמעון פרס ואחרים<br>לצד דגם בית יד לבנים<br>(תצלום מקורי)</span></div>
<div class="item proj10 projimg"><img src='images/10/10-6.jpg' class='mediumimage'><span class='hidden'>הצעה מוקדמת,<br>חתך דרך בית יד<br>לבנים ובית הלוחם;<br>שרטוט ידני, 14x51</span></div>
<div class="item proj10 projimg"><img src='images/10/10-7.jpg' class='mediumimage'><span class='hidden'>אולם הזיכרון והספרייה,<br>תוכנית מפלס 2.60;<br>שרטוט ידני, 26x46</span></div>
<div class="item proj10 projimg"><img src='images/10/10-8.jpg' class='mediumimage'><span class='hidden'>דגם, 20x48x52</span></div>


<div class="item proj11 projimg"><img src='images/11/11-2.jpg' class='mediumimage'><span class='hidden'>דגם רכיבי בניין,<br>33x66x66</span></div>
<div class="item proj11 projimg"><img src='images/11/11-3.jpg' class='mediumimage'><span class='hidden'>דגם רכיבי בניין,<br>33x66x66</span></div>
<div class="item proj11 projimg"><img src='images/11/11-4.jpg' class='mediumimage'><span class='hidden'>תוכנית קומת האודיטוריום;<br>שרטוט ידני,<br>33x51</span></div>
<div class="item proj11 projimg"><img src='images/11/11-5.jpg' class='mediumimage'><span class='hidden'>דגם 3 (תצלום מקורי)</span></div>
<div class="item proj11 projimg"><img src='images/11/11-6.jpg' class='mediumimage'><span class='hidden'>דגם 2 (תצלום מקורי)</span></div>
<div class="item proj11 projimg"><img src='images/11/11-7.jpg' class='mediumimage'><span class='hidden'>ניתוח אבולוציה צורנית;<br>שרטוט ידני,<br>30x42</span></div>
<div class="item proj11 projimg"><img src='images/11/11-8.jpg' class='mediumimage'><span class='hidden'>תרשים חזית; שרטוט ידני, 39x68</span></div>
<div class="item proj11 projimg"><img src='images/11/11-9.jpg' class='mediumimage'><span class='hidden'>תרשים חזית; שרטוט ידני, 39x68</span></div>
<div class="item proj11 projimg"><img src='images/11/11-10.jpg' class='mediumimage'><span class='hidden'>תרשים חזית; שרטוט ידני, 39x68</span></div>
<div class="item proj11 projimg"><img src='images/11/11-11.jpg' class='mediumimage'><span class='hidden'>דגם על גבי נוף מפרץ חיפה;<br>פוטומונטאז’,<br>12x34</span></div>
<div class="item proj11 projimg"><img src='images/11/11-12.jpg' class='mediumimage'><span class='hidden'>דגם 3 (תצלום מקורי)</span></div>
<div class="item proj11 projimg"><img src='images/11/11-13.jpg' class='mediumimage'><span class='hidden'>ניתוח אבולוציה צורנית;<br>שרטוט ידני,<br>30x42</span></div>
<div class="item proj11 projimg"><img src='images/11/11-14.jpg' class='mediumimage'><span class='hidden'>ניתוח אבולוציה צורנית;<br>שרטוט ידני,<br>30x42</span></div>
<div class="item proj11 projimg"><img src='images/11/11-15.jpg' class='mediumimage'><span class='hidden'>דגם על גבי נוף מפרץ חיפה;<br>פוטומונטאז’,<br>12x34</span></div>
<div class="item proj11 projimg"><img src='images/11/11-16.jpg' class='mediumimage'><span class='hidden'>איזומטריה וסכימות צורניות;<br>שרטוט ידני, 30x42</span></div>
<div class="item proj11 projimg"><img src='images/11/11-17.jpg' class='mediumimage'><span class='hidden'>דגם רכיבי בניין,<br>41x63x63</span></div>
<div class="item proj11 projimg"><img src='images/11/11-18.jpg' class='mediumimage'><span class='hidden'>דגם סביבה,<br>4x30x24</span></div>
<div class="item proj11 projimg"><img src='images/11/11-19.jpg' class='mediumimage'><span class='hidden'>דגם תכנון ראשוני,<br> מראה חזית קדמית,<br> 40x113x221</span></div>
<div class="item proj11 projimg"><img src='images/11/11-20.jpg' class='mediumimage'><span class='hidden'>דגם תכנון ראשוני,<br> מבט–על צדי ומראה חזית קדמית,<br> 40x113x221</span></div>


<div class="item proj12 projimg"><img src='images/12/12-2.jpg' class='mediumimage'><span class='hidden'>תוכנית אולם הכניסה<br>וחללי תצוגה;<br>שרטוט ידני,<br>50x37</span></div>
<div class="item proj12 projimg"><img src='images/12/12-3.jpg' class='mediumimage'><span class='hidden'>תוכנית חלל תצוגה<br>דו–מפלסי;<br>שרטוט ידני, 50x37</span></div>
<div class="item proj12 projimg"><img src='images/12/12-4.jpg' class='mediumimage'><span class='hidden'>דגם גיאומטריה,<br>12x31x31</span></div>
<div class="item proj12 projimg"><img src='images/12/12-5.jpg' class='mediumimage'><span class='hidden'>חתך B-B;<br>שרטוט ידני,<br>37x50</span></div>
<div class="item proj12 projimg"><img src='images/12/12-6.jpg' class='mediumimage'><span class='hidden'>דגם (תצלום מקורי)</span></div>
<div class="item proj12 projimg"><img src='images/12/12-7.jpg' class='mediumimage'><span class='hidden'>תרשים חזית צפונית־מערבית;<br>שרטוט ידני,<br>37x50</span></div>
<div class="item proj12 projimg"><img src='images/12/12-8.jpg' class='mediumimage'><span class='hidden'>חתך A-A;<br>שרטוט ידני,<br>37x50</span></div>
<div class="item proj12 projimg"><img src='images/12/12-9.jpg' class='mediumimage'><span class='hidden'>דגם גיאומטריה,<br>9x18x18</span></div>
<div class="item proj12 projimg"><img src='images/12/12-10.jpg' class='mediumimage'><span class='hidden'>דגם גיאומטריה,<br>8x18x18</span></div>


<div class="item proj13 projimg"><img src='images/13/13-2.jpg' class='mediumimage'><span class='hidden'>דגם; מתוך החוברת<br>The Oceanographic<br>Institute of <br>Israel</span></div>
<div class="item proj13 projimg"><img src='images/13/13-3.jpg' class='mediumimage'><span class='hidden'>מבט מדרום–מזרח<br>(תצלום מקורי)</span></div>
<div class="item proj13 projimg"><img src='images/13/13-4.jpg' class='mediumimage'><span class='hidden'>דוד ינאי ואחרים<br>לצד דגם המכון<br>(תצלום מקורי)</span></div>
<div class="item proj13 projimg"><img src='images/13/13-5.jpg' class='mediumimage'><span class='hidden'>חתך איזומטרי;<br>שרטוט ידני,<br>26x30</span></div>
<div class="item proj13 projimg"><img src='images/13/13-6.jpg' class='mediumimage'><span class='hidden'>פְּנים הספרייה<br>(תצלום מקורי)</span></div>
<div class="item proj13 projimg"><img src='images/13/13-7.jpg' class='mediumimage'><span class='hidden'>פְּנים הספרייה<br>(תצלום מקורי)</span></div>
<div class="item proj13 projimg"><img src='images/13/13-8.jpg' class='mediumimage'><span class='hidden'>מסדרון חיצוני וכניסה<br>אל אחד האגפים<br>(תצלום מקורי)</span></div>
<div class="item proj13 projimg"><img src='images/13/13-9.jpg' class='mediumimage'><span class='hidden'>גרמי מדרגות<br>(תצלום מקורי)</span></div>
<div class="item proj13 projimg"><img src='images/13/13-10.jpg' class='mediumimage'><span class='hidden'>חתך אופקי 1-4;<br>מתוך החוברת<br>The Oceanographic<br>Institute of Israel</span></div>
<div class="item proj13 projimg"><img src='images/13/13-11.jpg' class='mediumimage'><span class='hidden'>חתך אופקי 1-4;<br>מתוך החוברת<br>The Oceanographic<br>Institute of Israel</span></div>
<div class="item proj13 projimg"><img src='images/13/13-12.jpg' class='mediumimage'><span class='hidden'>חתך אופקי 1-4;<br>מתוך החוברת<br>The Oceanographic<br>Institute of Israel</span></div>
<div class="item proj13 projimg"><img src='images/13/13-13.jpg' class='mediumimage'><span class='hidden'>דגם (תצלום מקורי)</span></div>
<div class="item proj13 projimg"><img src='images/13/13-14.jpg' class='mediumimage'><span class='hidden'>מערכת הטיפול<br>באוויר; מתוך החוברת<br>The Oceanographic<br>Institute of Israel</span></div>
<div class="item proj13 projimg"><img src='images/13/13-15.jpg' class='mediumimage'><span class='hidden'>חתך אופקי 1-4;<br>מתוך החוברת<br>The Oceanographic<br>Institute of Israel</span></div>
<div class="item proj13 projimg"><img src='images/13/13-16.jpg' class='mediumimage'><span class='hidden'>איזומטריה;<br>שרטוט ידני,<br>52x78</span></div>
<div class="item proj13 projimg"><img src='images/13/13-17.jpg' class='mediumimage'><span class='hidden'>תרשים (תצלום מקורי)</span></div>
<div class="item proj13 projimg"><img src='images/13/13-18.jpg' class='mediumimage'><span class='hidden'>תרשים (תצלום מקורי)</span></div>
<div class="item proj13 projimg"><img src='images/13/13-19.jpg' class='mediumimage'><span class='hidden'>מתוך כתב העת אאא"י:<br>עיתון אגודת האינג'ינרים<br>והארכיטקטים בישראל,<br>גיליון 4 (אפריל 1974)</span></div>
<div class="item proj13 projimg"><img src='images/13/13-20.jpg' class='mediumimage'><span class='hidden'>דגם הצעה מוקדמת<br>(תצלום מקורי)</div>


<div class="item proj14 projimg"><img src='images/14/14-2.jpg' class='mediumimage'><span class='hidden'>תוכנית אתר<br>תיירות ונוער;<br>מתוך חוברת<br>הפרויקט</span></div>
<div class="item proj14 projimg"><img src='images/14/14-3.jpg' class='mediumimage'><span class='hidden'>עטיפת חוברת הפרויקט</span></div>
<div class="item proj14 projimg"><img src='images/14/14-4.jpg' class='mediumimage'><span class='hidden'>תוכנית סביבה;<br>מתוך חוברת הפרויקט</span></div>
<div class="item proj14 projimg"><img src='images/14/14-5.jpg' class='mediumimage'><span class='hidden'>תוכנית סביבה;<br>מתוך חוברת הפרויקט</span></div>
<div class="item proj14 projimg"><img src='images/14/14-6.jpg' class='mediumimage'><span class='hidden'>תוכנית סביבה;<br>מתוך חוברת הפרויקט</span></div>
<div class="item proj14 projimg"><img src='images/14/14-7.jpg' class='mediumimage'><span class='hidden'>תוכנית וחתך אתר<br>תיירות ונוער;<br>מתוך חוברת הפרויקט</span></div>


<div class="item proj15 projimg"><img src='images/15/15-2.jpg' class='mediumimage'><span class='hidden'>תוכנית גגות;<br>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-3.jpg' class='mediumimage'><span class='hidden'>תוכנית גגות;<br>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-4.jpg' class='mediumimage'><span class='hidden'>תוכנית מפלס הגלריות,<br>תוכנית קומת הקרקע,<br>ואיזומטריה כללית של<br>האתר, מתוך החוברת<br>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-5.jpg' class='mediumimage'><span class='hidden'>תוכנית מפלס הגלריות,<br>תוכנית קומת הקרקע,<br>ואיזומטריה כללית של<br>האתר, מתוך החוברת<br>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-6.jpg' class='mediumimage'><span class='hidden'>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-7.jpg' class='mediumimage'><span class='hidden'>מתוך החוברת<br>The Development of<br>Ancient Shikmona</span></div>
<div class="item proj15 projimg"><img src='images/15/15-8.jpg' class='mediumimage'><span class='hidden'>דגם,<br>מבט–על,<br>16x71x71</span></div>
<div class="item proj15 projimg"><img src='images/15/15-9.jpg' class='mediumimage'><span class='hidden'>דגם,<br>מבט–על צדי,<br>16x71x71</span></div>




</div>
</div>
 </body>
</html>